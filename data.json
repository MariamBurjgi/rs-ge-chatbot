[
    {
        "id": "78ff496f-4141-4d48-93e2-5f46fce3f230",
        "title": "ბრძანება №2926",
        "date": "2026-02-11T00:00:00",
        "content": "N 2926\n11 თებერვალი 2026\nბ რ ძ ა ნ ე ბ ა \nსს „---ის“ (ს/ნ ----)\n(მის.: ----) 2026 წლის 12 იანვრის\n საჩივრის დაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 5 თებერვლის სხდომაზე (ოქმი №11) განიხილა სს „---ს“ (ს/ნ ----) 2026 წლის 12 იანვრის №99901/1/2026 საჩივარი, შემოსავლების სამსახურის აუდიტის დეპარტამენტის 2025 წლის 16 დეკემბრის №094-43 საგადასახადო მოთხოვნასთან დაკავშირებით.\nსადავო საკითხი: \nგადასახადის გადამხდელი არ ეთანხმება არალეგალური ოპერაციებისგან საგადახდო ბარათის უსაფრთხოების მომსახურების დღგ-ით დაბეგვრას. განმარტავს, რომ კომპანია მომხმარებლებს სთავაზობს კომპლექსურ საბანკო მომსახურებას, რომლის მიზანია ანგარიშებზე ფულადი სახსრების უსაფრთხო და ეფექტიანი მართვა. აღნიშნული მომსახურება მოიცავს როგორც ფულადი გადარიცხვების, ანგარიშების მომსახურებისა და სესხების გაცემის პროცესებს, ისე დამატებით ფინანასურ ოპერაციებთან დაკავშირებულ სერვისებს, მათ შორის პერსონალური და სტატუს ბანკირების მომსახურებას, ინტერნეტ და მობაილ ბანკს, სხვადასხვა სადაზღვევო პროდუქტებსა და ბარათების უსაფრთხოების სერვისს. აღნიშნავს, რომ ბარათის უსაფრთხოების სერვისის მიზანია კლიენტების დაცვა საგადახდო ბარათის არალეგალური გამოყენებისგან. მომსახურების ფარგლებში, წინასწარ განსაზღვრული პირობებისა და ლიმიტის შესაბამისად, ბანკი კლიენტს უნაზღაურებს მესამე პირის მიერ ბარათის არავტორიზებული გამოყენებით ანგარიშიდან ჩამოჭრილ თანხებს. აღნიშნული სერვისი აქტიურდება შესაბამისი საკომისიოს გადახდის შემთხვევაში და ანაზღაურება ხორციელდება მხოლოდ იმ შემთხვევებში, როდესაც დაკმაყოფილებულია ბანკის მიერ დადგენილი კრიტერიუმები. მიუთითებს, რომ შემოსავლების სამსახურის აუდიტორები შემოწმების აქტში მიუთითებენ, რომ ბარათის უსაფრთხოების სერვისი არ წარმოადგენს ფინანსურ მომსახურებას, თუმცა არ აკონკრეტებენ მომსახურების სამართლებრივ ბუნებას. კომპანიის შეფასებით კი, აღნიშნული სერვისი არსობრივად უკავშირდება ბანკის მიერ გამოშვებულ საგადახდო ბარათებსა და კლიენტის საბანკო ანგარიშებს და ემსახურება ფულადი სახსრების უსაფრთხო მიმოქცევას.\nმოცემულ შემთხვევაში ბარათის უსაფრთხოების სერვისი წარმოადგენს ანგარიშზე თანხის მოძრაობის განუყოფელ შემადგენელ ელემენტს, რომელიც უზრუნველყოფს ფინანსური ოპერაციების უსაფრთხოებას და ეფექტიანობას. შესაბამისად, ბანკი იღებს ვალდებულებას, ოპერატიულად მოახდინოს რეაგირება, უზრუნველყოს შესაბამისი მოკვლევა ბარათის მომსახურე საერთაშორისო სისტემებთან (Visa, Mastercard) და მომსახურების პირობების დაცვით აუნაზღაუროს კლიენტს მიყენებული ზიანი.\nყოველივე ზემოაღნიშნულიდან გამომდინარე, გადამხდელს მიაჩნია, რომ ბარათის უსაფრთხოების სერვისი უნდა დაკვალიფიცირდეს როგორც ფინანსურ ოპერაციებთან დაკავშირებული ფინანსური მომსახურება და, შესაბამისად, დაექვემდებაროს საქართველოს საგადასახადო კოდექსის 171-ე მუხლის შესაბამისად, დღგ-ისგან გათავისუფლებას.\nფაქტობრივი გარემოებები: \nსაქმის მასალებით დგინდება, რომ შემოსავლების სამსახურის აუდიტის დეპარტამენტის 2025 წლის 10 დეკემბრის №27147 ბრძანების საფუძველზე განხორციელდა სს „---ის“ (ს/ნ ---) საქმიანობის კამერალური საგადასახადო შემოწმება აუდიტის დეპარტამენტის მსხვილ გადამხდელთა ოფისის მიერ 2023 წლის 22 დეკემბრის საგადასახადო რისკის მიმოხილვის ფარგლებში გაცემული რეკომენდაციის შედეგად გამოწვეული საგადასახადო ვალდებულებების სისწორესთან დაკავშირებით 2022 წლის დღგ-ის და მოგების გადასახადებში. საგადასახადო შემოწმების შედეგებზე 2025 წლის 15 დეკემბერს შედგა საგადასახადო შემოწმების აქტი, გამოიცა 2025 წლის 16 დეკემბრის №27615 ბრძანება და ამავე თარიღის №094-43 საგადასახადო მოთხოვნა, რომლის საფუძველზე გადასახადის გადამხდელს დამატებით გადასახდელად განესაზღვრა სულ 335 544 ლარი, მათ შორის გადასახადი 257 716 ლარი, ჯარიმა 58 477 ლარი და საურავი 19 350 ლარი. \nსადავო საკითხთან დაკავშირებით,\nსაგადასახადო შემოწმების აქტის მიხედვით განხორციელებული დარიცხვა განპირობებულია შემდეგი გარემოებით: 2022 წლის განმავლობაში ბანკი კლიენტებს სთავაზობს არალეგალური ოპერაციებისაგან დაცვის მომსახურებას (ბარათის უსაფრთხოების სერვისით სარგებლობისას კლიენტი დაიბრუნებს თანხას იმ შემთხვევაში, თუ მესამე პირმა იგი არალეგალურად გამოიყენა პოს-ტერმინალში, ბანკომატსა თუ ინტერნეტში, მომსახურება ვრცელდება ---- ბანკის ყველა ტიპის ბარათზე) და აღნიშნული მომსახურებისთვის იღებს საკომისიო შემოსავლებს. მომსახურება ბანკის მიერ შეფასებულია ფინანსურ მომსახურებად და საქართველოს საგადასახადო კოდექსის 171-ე მუხლის პირველი ნაწილის „ა“ ქვეპუნქტის საფუძველზე არ ხდება მიღებული საკომისიო თანხის დაბეგვრა დღგ-ით. განსახილველ შემთხვევაში, ერთის მხრივ, სს „---“ მომხმარებლებს უწევს ფინანსურ მომსახურებას, კერძოდ, მომხმარებელი სარგებლობს ბანკის მიერ გამოშვებული საგადახდო ინსტრუმენტით (საგადახდო ბარათით საქონლის/მომსახურების საფასურის გადახდა, ნაღდი ფულის მიღება, ვალუტის გადაცვლა, ფულადი გზავნილის განხორციელება და საქართველოს კანონმდებლობით ნებადართული სხვა ოპერაციების შერულება) სს „----“ და მომხმარებლებს შორის გაფორმებული ხელშეკრულებების ფარგლებში. მეორეს მხრივ, გარდა საგადახდო ინსტრუმენტით სარგებლობისა, ცალკე აღნიშნულისაგან დამოუკიდებლად დამატებით სთავაზობს საგადახდო ბარათის დაცვის მომსახურებას, რომლის ფარგლებშიც ბარათის მფლობელებს უნაზღაურებს მესამე პირის მიერ ბარათის არალეგალური გამოყენების შედეგად მიყენებულ ზიანს.\nამასთან, აღსანიშნავია, რომ ზიანის ანაზღაურება ხორციელდება წინასწარ განსაზღვრული პირობებით და განსაზღვრული ლიმიტის ფარგლებში. აღნიშნულიდან გამომდინარე, არალეგალური ოპერაციებისაგან ბარათის დაცვის მომსახურება არ წარმოადგენს საქართველოს საგადასახადო კოდექსის მე-15 მუხლში ფინანსურ ინსტრუმენტებთან ან/და ფინანსურ ოპერაციებთან დაკავშირებულ მომსახურებას და მის განუყოფელ ნაწილს, ვინაიდან ბანკის საგადახდო ბარათის გამოყენება და კლიენტისათვის აღნიშნული სერვისით სარგებლობა შესაძლებელია არალეგალური ოპერაციებისაგან დაცვის მომსახურების შეთავაზების გარეშე. შესაბამისად, საქართველოს საგადასახადო კოდექსის 171-ე მუხლის პირველი ნაწილის „ა“ ქვეპუნქტით გათვალისწინებული შეღავათი ვერ გავრცელდება არალეგალური ოპერაციებისაგან დაცვის მომსახურებაზე და აღნიშნული ოპერაციით მიღებული საკომისიო შემოსავლები ექვემდებარება დღგ-ით დაბეგვრას საქართველოს საგადასახადო კოდექსის 159-ე, 1601 , 163-ე და 164-ე მუხლების შესაბამისად.\nშედეგად, პირს დაერიცხა დღგ და ჯარიმა ამავე კოდექსის 275-ე მუხლის თანახმად. ამასთან, აღნიშნულმა საკითხმა გამოიწვია 2022 წლის მოგების გადასახადის კორექტირება (შემცირება).\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nშემოსავლების სამსახური აღნიშნავს, რომ საჩივრის განხილვა საგადასახადო ორგანოში ჩაინიშნა 2026 წლის 5 თებერვალს 16:45 სთ-ზე, გადამხდელის მონაწილეობით, თუმცა მომჩივანი არ გამოცხადდა საჩივრის ზეპირ განხილვაზე.\nსადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 158-ე მუხლის პირველ ნაწილზე, რომლის თანახმად, დღგ-ით დასაბეგრ პირად (შემდგომ - დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა.\nსაქართველოს საგადასახადო კოდექსის 159-ე მუხლის პირველი ნაწილის „ა“ და ,,ბ“ ქვეპუნქტების თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება/ მომსახურების გაწევა.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:\n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაქართველოს საგადასახადო კოდექსის 168-ე მუხლის პირველი ნაწილის თანახმად, დღგ-ის გადამხდელად რეგისტრირებული დასაბეგრი პირი ვალდებულია საგადასახადო ორგანოს წარუდგინოს დღგ-ის დეკლარაცია არაუგვიანეს საანგარიშო პერიოდის მომდევნო თვის 15 რიცხვისა და ამავე ვადაში გადაიხადოს გადასახადი. საქართველოს საგადასახადო კოდექსის 171-ე მუხლის პირველი ნაწილის ,,ა’’ ქვეპუნქტის თანახმად, დღგ-ისგან ჩათვლის უფლების გარეშე გათავისუფლებულია ფინანსური ოპერაციები/ფინანსური მომსახურება. საქართველოს საგადასახადო კოდექსის მე-15 მუხლის პირველი და მე-2 ნაწილების თანახმად:\n1. ფინანსური ინსტრუმენტი არის ნებისმიერი შეთანხმება (ხელშეკრულება), რომელიც წარმოშობს როგორც ერთი პირის ფინანსურ აქტივს, ისე მეორე პირის ფინანსურ ვალდებულებას. იგი მოიცავს: ფულად სახსრებს (ნაღდი და უნაღდო ფორმით), სესხებს (კრედიტებს), სასესხო ვალდებულებებს, თამასუქებსა და ფასიან ქაღალდებს, მათ შორის: კაპიტალში წილებს, აქციებს, ობლიგაციებს და ისეთ დერივატივებს, როგორებიცაა: ოფციონი, ფიუჩერსი, ფორვარდი, სვოპი და სხვა. ფინანსური ინსტრუმენტი მოიცავს აგრეთვე ფულადი გამოსახვის მქონე, საქართველოს კანონმდებლობით დაშვებულ ნებისმიერ შეთანხმებას ორ სუბიექტს (კონტრაგენტს) შორის. ამასთანავე, თუ აღნიშნული შეთანხმების არსებობის პერიოდში მის ნებისმიერ ეტაპზე ამ შეთანხმების შედეგად განხორციელდა საქონლის ან/და მომსახურების მიწოდება, გარდა ფინანსური ოპერაციებისა და მომსახურების მიწოდებისა, ამ ფინანსური ინსტრუმენტის მფლობელ სუბიექტებს შორის ან/და მესამე პირებისთვის/მესამე პირებისგან, ასეთი მიწოდების მომენტიდან იგი აღარ ითვლება ფინანსურ ინსტრუმენტად.\n2. ფინანსურ მომსახურებად/ოპერაციად განიხილება:\nა) ყველა სახის ანგარიშის (მათ შორის, მიმდინარე, ანგარიშსწორების, სადეპოზიტო, საბროკერო და სხვა ანგარიშის) გახსნა, განკარგვა, დახურვა, აგრეთვე ნებისმიერი საგადახდო ინსტრუმენტით სარგებლობა, მათ შორის, საგადახდო სისტემაში ტრანსფერორდერის დამუშავება/შესრულება, კლირინგი და ანგარიშსწორება ნაღდი ან უნაღდო ფორმით (მათ შორის, საინკასაციო მომსახურება);\nბ) ფინანსური ინსტრუმენტის მიმოქცევა და მიმოქცევასთან დაკავშირებული ოპერაციები ნაღდი და უნაღდო ფორმით და ნებისმიერი საგადახდო ინსტრუმენტით სარგებლობა;\nგ) კრედიტის (სესხის) აღება/გაცემა/გადაცემა, სინდიცირება, სტრუქტურირება, მართვა და განკარგვა, მათ შორის, კრედიტის (სესხის) უზრუნველსაყოფად განხორციელებული ქმედებები (ქონების/აქტივის დაგირავება, საკრედიტო რისკის მესამე პირზე ნაწილობრივ ან მთლიანად გადაყიდვა, გარანტიების ან ანალოგიური შინაარსის ფინანსური ინსტრუმენტების გაცემა/დამოწმება/მართვა/განკარგვა ან ასეთი ინსტრუმენტის შეძენა/მის ბენეფიციარად ყოფნა), კრედიტის (სესხის) მომსახურება (საპროცენტო სარგებლისა და ძირის გადახდა) და კრედიტზე (სესხზე) საპროცენტო სარგებლისა და კრედიტის (ძირის) დაფარვის მიღება, აგრეთვე ფაქტორინგი; დ) კაპიტალში წილის, აქციის, ობლიგაციის, სერტიფიკატის, თამასუქისა და სხვა ფასიანი ქაღალდების გამოშვებასთან, შეძენასთან, მიმოქცევასთან ან/და მიწოდებასთან (მათ შორის, მომავალში) დაკავშირებული ოპერაციები, მათ შორის, მათი მიმოქცევის უზრუნველყოფა;\nე) ფულადი სახსრების, ფასიანი ქაღალდის ან/და სხვა ფინანსური ინსტრუმენტის ემისია, მართვა (მათ შორის, საპენსიო და საინვესტიციო ფონდების ან დანაზოგთა სხვა კოლექტიური და ინდივიდუალური სქემების ფორმირება, მათში ფინანსური ინსტრუმენტების აკუმულირება, „ნებაყოფლობითი კერძო პენსიის შესახებ“ საქართველოს კანონის შესაბამისად აქტივების მმართველი კომპანიის, მზღვეველისა და საპენსიო კომპანიის საქმიანობა), განკარგვა, განთავსება (მათ შორის, მესამე პირებთან, გარანტირებულ და არაგარანტირებულ საფუძვლებზე), ნომინალურ მფლობელობაში მიღება/გადაცემა, სესხება/გასესხება დროებით (რეპოს) საფუძველზე, ადმინისტრირება, მათ შორის, რეგისტრაცია (რეესტრის ფორმირება/წარმოება), გადაცემა, დაბლოკვა/განბლოკვა, დატვირთვა/ განტვირთვა, სხვა დეპოზიტარული (მათ შორის, სპეციალური დეპოზიტარის) და კასტოდიანური (შენახვა და აღრიცხვის წარმოება) ოპერაციები, მათი სამართლიანი ღირებულების დადგენა, აგრეთვე ფინანსური გირაოს გაცემა/მიღება/მართვა;\nვ) ფინანსური ინსტრუმენტით გარიგების პირობებისა და ანგარიშსწორების გარანტად (მათ შორის, მესამე მხარედ) გამოსვლა;\nზ) კორპორატიული ოპერაციები, კერძოდ, აქციის და კაპიტალში წილის დანაწევრება, კონსოლიდაცია, კაპიტალის გაზრდა/შემცირება (მათ შორის, კაპიტალის გაზრდაში მონაწილეობის უფლებების ემისია, შეძენა/გასხვისება და მიმოქცევა), ორი ან ორზე მეტი იურიდიული პირის შერწყმა/იურიდიული პირის ორ ან ორზე მეტ იურიდიულ პირად დაყოფა, ლიკვიდაცია, დივიდენდის დარიცხვასთან/აღრიცხვასთან და გადახდასთან დაკავშირებული მომსახურება (ფულადი ან კანონით დაშვებული ნებისმიერი სხვა ფორმით);\nთ) დაზღვევა ან/და გადაზღვევა, თანმდევი მომსახურებების ჩათვლით, რომელსაც სადაზღვევო ბროკერი ან/და სადაზღვევო აგენტი ახორციელებს;\nი) საგადახდო მომსახურების პროვაიდერისა და საგადახდო სისტემის ოპერატორის მომსახურება „საგადახდო სისტემისა და საგადახდო მომსახურების შესახებ“ საქართველოს კანონის შესაბამისად;\nკ) ამ ნაწილით გათვალისწინებულ რომელიმე ფინანსურ მომსახურებასთან/ოპერაციასთან უშუალოდ დაკავშირებული მომსახურება.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nდადგენილი ფაქტობრივი გარემოების მიხედვით, ბანკი კლიენტებს სთავაზობს არალეგალური ოპერაციებისაგან დაცვის მომსახურებას, კერძოდ, ბარათის უსაფრთხოების სერვისით სარგებლობისას კლიენტი დაიბრუნებს თანხას იმ შემთხვევაში, თუ მესამე პირმა იგი არალეგალურად გამოიყენა პოსტერმინალში, ბანკომატსა თუ ინტერნეტში. მომსახურება ვრცელდება სს ,,---ს’’ ყველა ტიპის ბარათზე და ბანკი აღნიშნული მომსახურებისთვის იღებს საკომისიო შემოსავალს. მომსახურება ბანკის მიერ შეფასებულია ფინანსურ მომსახურებად და საქართველოს საგადასახადო კოდექსის 171-ე მუხლის პირველი ნაწილის „ა“ ქვეპუნქტის საფუძველზე არ ხდება მიღებული საკომისიო თანხის დაბეგვრა დღგით.\nშემოსავლების სამსახური განმარტავს, რომ განსახილველ შემთხვევაში, ერთის მხრივ, სს „---“ მომხმარებლებს უწევს ფინანსურ მომსახურებას, კერძოდ, მომხმარებელი სარგებლობს ბანკის მიერ გამოშვებული საგადახდო ინსტრუმენტით (საგადახდო ბარათით საქონლის/მომსახურების საფასურის გადახდა, ნაღდი ფულის მიღება, ვალუტის გადაცვლა, ფულადი გზავნილის განხორციელება და საქართველოს კანონმდებლობით ნებადართული სხვა ოპერაციების შერულება) სს „---სა’’ და მომხმარებლებს შორის გაფორმებული ხელშეკრულებების ფარგლებში. მეორეს მხრივ, გარდა საგადახდო ინსტრუმენტით სარგებლობისა, ცალკე, აღნიშნულისაგან დამოუკიდებლად დამატებით სთავაზობს საგადახდო ბარათის დაცვის მომსახურებას, რომლის ფარგლებშიც ბარათის მფლობელებს უნაზღაურებს მესამე პირის მიერ ბარათის არალეგალური გამოყენების შედეგად მიყენებულ ზიანს. ამასთან, აღსანიშნავია, რომ ზიანის ანაზღაურება ხორციელდება წინასწარ განსაზღვრული პირობებით და განსაზღვრული ლიმიტის ფარგლებში.\nაღნიშნულიდან გამომდინარე, შემოსავლების სამსახურმა მიიჩნია, რომ არალეგალური ოპერაციებისაგან ბარათის დაცვის მომსახურება არ წარმოადგენს ფინანსურ ინსტრუმენტებთან ან/და ფინანსურ ოპერაციებთან დაკავშირებულ მომსახურებას და მის განუყოფელ ნაწილს, ვინაიდან ბანკის საგადახდო ბარათის გამოყენება და კლიენტისათვის აღნიშნული სერვისით სარგებლობა შესაძლებელია არალეგალური ოპერაციებისაგან დაცვის მომსახურების შეთავაზების გარეშე. შესაბამისად, საგადასახადო ორგანოს მიერ მართლზომიერად განხორციელდა ბარათის უსაფრთხოების სერვისით მიღებული საკომისიო თანხების დაბეგვრა დამატებული ღირებულების გადასახადით.\nზემოაღნიშნული სამართლებრივი ნორმებისა და ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ შემოწმებით საგადასახადო ვალდებულებების განსაზღვრა შეესაბამება კანონმდებლობის მოთხოვნებს, გადასახადის გადამხდელის საჩივარი დაუსაბუთებელია და არ უნდა დაკმაყოფილდეს.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ: \n1. სს „---ის“ (ს/ნ ----) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/78ff496f-4141-4d48-93e2-5f46fce3f230",
        "type": "დოკუმენტი"
    },
    {
        "id": "192c0106-e31c-42a9-89c3-fb64231b4121",
        "title": "ბრძანება №26522/2/2026",
        "date": "2026-02-12T00:00:00",
        "content": "№26522/2/2026\n12 თებერვალი 2026\nგ ა დ ა წ ყ ვ ე ტ ი ლ ე ბ ა\nმომჩივანი: შპს „-------“ (ს/ნ -------) \nმოპასუხე: აუდიტის დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ, 5.02.2026 წელს განიხილა და მიიღო გადაწყვეტილება შპს ------- 26.01.2026 წელს რეგისტრირებულ საჩივარზე (რეგისტრაციის №26522/2/2026). \nდავის საგანი: \nსაგადასახადო ვალდებულებების განსაზღვრა არაპირდაპირი მეთოდით (ხარჯებში საქონლის საბაზრო ღირებულების 75%-ის, სხვა დოკუმენტურად დადასტურებული ხარჯების და ბიუჯეტში გადახდილი თანხების გათვალისწინება).\nგასაჩივრებული გადაწყვეტილება: \n1. აუდიტის დეპარტამენტის 7.11.2025 წლის №068-18 საგადასახადო მოთხოვნა;\n2. შემოსავლების სამსახურის 30.12.2025 წლის №28940 ბრძანება\nდარიცხული თანხა: 144 791,21 ლარი. \nმათ შორის:\nგადასახადი - 75 425,51 \nდღგ - 3 359,46\nმოგების გადასახადი - 2 329,16\nსაშემოსავლო გადასახადი - 69 736,89\nჯარიმა - 37 078,80 საურავი - 32 286,90\nფაქტების აღწერა/დარიცხვის საფუძვლები \nმომჩივნის საქმიანობაა ბიტუმით ვაჭრობა. საწარმო გადასახადის გადამხდელად და დღგ-ის გადამხდელად დარეგისტრირდა 2021 წლის 7 სექტემბერს.\nაუდიტის დეპარტამენტის 5.11.2025 წლის კამერალური საგადასახადო შემოწმების აქტით შემოწმებულია მომჩივნის საქმიანობის 1.01.2022 წლიდან 1.05.2025 წლამდე პერიოდი. შემოწმების აქტიდან ირკვევა, რომ სადავო დარიცხვა გამოწვეულია შემდეგი გარემოებებით: \nკომპანიას მინიჭებული აქვს არაკვალიფიციური დღგ-ის გადამხდელის სტატუსი. საწარმოს საქონლის ნაწილი შეძენილი ჰქონდა ადგილობრივ ბაზარზე სპეციალური საგადასახადო ანგარიშფაქტურების საფუძველზე, ხოლო საქონლის ნაწილის დოკუმენტური შეძენა არ ფიქსირდებოდა. კომპანია რეალიზაციას ახორციელებდა ადგილობრივ ბაზარზე სპეციალური საგადასახადო ანგარიშ-ფაქტურების საფუძველზე.\nგადასახადის გადამხდელს საგადასახადო ორგანოსთვის რაიმე სახის ბუღალტრული ჩანაწერები არ წარუდგენია. 2025 წლის 4 ივნისს საწარმოში ჩატარდა სალაროში ნაღდი ფულის ინვენტარიზაცია. გაირკვა, რომ კომპანიას საკონტროლო-სალარო აპარატი არ გააჩნდა, არ აქვს ნაღდი ფულის ნაშთიც. გადამხდელმა შემოწმებას წარუდგინა საბანკო ამონაწერი. შემმოწმებელი ჯგუფის მიერ განხორციელდა შემოსავლების სამსახურის გადასახადების ადმინისტრირების საინფორმაციო სისტემაში არსებული მონაცემებისა და გადამხდელის მიერ წარმოდგენილი მასალების დამუშავება. საწარმო 2023 წლის იანვრის შემდეგ ეკონომიკურ საქმიანობას აღარ ახორციელებდა.\nზემოთ აღნიშნული ფაქტობრივი გარემოებების გათვალისწინებით, გადასახადის გადამხდელის შემოსავლები გაანგარიშდა არაპირდაპირი მეთოდით. ვინაიდან საწარმო 2023 წლის იანვრის შემდეგ ეკონომიკურ საქმიანობას აღარ ახორციელებს, შესამოწმებელი პერიოდის ბოლოსთვის საწარმოს კუთვნილი სმფ-ის ნაშთი მიჩნეულ იქნა 0-ის (ნული) ტოლად. 2023 წლის იანვრის თვეში შეძენილი 6 160 კგ ბიტუმი, რომლის დოკუმენტური რეალიზაციაც არ ფიქსირდებოდა, მიჩნეულ იქნა რეალიზებულად დოკუმენტურად დადასტურებული საშუალო შეწონილი სარეალიზაციო ფასით. აღნიშნული რეალიზაციიდან მიღებული შემოსავალი დაიბეგრა დღგ-ით. ხოლო საქონლის იმ ნაწილზე, რომლის დოკუმენტური შეძენაც არ ფიქსირდებოდა, სიტუაციური სახელმძღვანელოს შესაბამისად, ხარჯში გათვალისწინებულია საბაზრო ღირებულების 75%. ასევე, სხვა დოკუმენტურად დადასტურებული ხარჯები და ბიუჯეტში გადახდილი თანხები.\nაღნიშნული გაანგარიშების შედეგად მიღებული ნაღდი ფულის ნაშთი ჩაითვალა დირექტორზე გაცემულ ხელფასად და დაიბეგრა გადახდის წყაროსთან. გადასახადის გადამხდელს დაერიცხა დღგ, საშემოსავლო გადასახადი და დაეკისრა ჯარიმა საგადასახადო კოდექსის 275-ე მუხლის მიხედვით.\nსაგადასახადო შემოწმების აქტის საფუძველზე გადასახადის გადამხდელს წარედგინა აუდიტის დეპარტამენტის 7.11.2025 წლის №068-18 საგადასახადო მოთხოვნა, რაც გასაჩივრდა შემოსავლების სამსახურში.\nშემოსავლების სამსახურის 30.12.2025 წლის №28940 ბრძანებით საჩივარი არ დაკმაყოფილდა, რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში.\nშემოსავლების სამსახურის გადაწყვეტილების შინაარსი \nშემოსავლების სამსახური მიუთითებს საგადასახადო კოდექსის 302-ე მუხლის მე-2 და მე-6 ნაწილებზე, 136-ე მუხლის მე-3 ნაწილზე, 61-ე მუხლის მე-3 ნაწილზე, 73-ე მუხლის მე-5 ნაწილის „ა“ ქვეპუნქტზე და მე-9 ნაწილის ,,ბ“ ქვეპუნქტზე, 101-ე მუხლის პირველ ნაწილზე, 154-ე მუხლის პირველი ნაწილის ,,ა“ ქვეპუნქტზე და მე-2 ნაწილის „ა“ და „ბ“ ქვეპუნქტებზე, 105-ე მუხლის მე-2 ნაწილზე, 72-ე მუხლის პირველ ნაწილზე, 43-ე მუხლის მე-4 ნაწილზე, საგადასახადო შემოწმებით დადგენილ გარემოებებზე და აღნიშნავს, რომ მომჩივანი წარმოდგენილ საჩივარში ვერ უთითებს ფაქტობრივ და სამართლებრივ გარემოებებზე თუ რა ნაწილში იქნა საგადასახადო ვალდებულებები განსაზღვრული არამართლზომიერად და დავის წარმოების პროცესშიც არ აქვს წარმოდგენილი ისეთი არგუმენტები/მტკიცებულებები, რომლებიც შეცვლიდა საგადასახადო შემოწმების აქტით დადგენილ ფაქტობრივ გარემოებებს.\nზემოაღნიშნული სამართლებრივი ნორმების, საქმეზე არსებული მასალებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად საგადასახადო ვალდებულებები განსაზღვრულია მართლზომიერად, ხოლო წარმოდგენილი საჩივარი დაუსაბუთებელია და არ უნდა დაკმაყოფილდეს.\nმომჩივნის არგუმენტაცია \nგადასახადის გადამხდელის ეკონომიკური საქმიანობაა ყიდვა-გაყიდვა ნავთობ პროდუქტების ბიტუმის. საქონლის შეძენა რეალიზაცია ხდება სპეც. ანგარიშ-ფაქტურებით. შეძენა განხორციელებულია სპეც. ანგარიშ-ფაქტურებით და ასევე შესყიდვის აქტებით. დაქირავებული აქვს ასევე მანქანები საქონლის გადასაზიდად და მიწოდებისათვის.\nკამერალური შემოწმების პერიოდში ყველა დოკუმენტი მიწოდებულ იქნა აუდიტორისათვის. 2025 წლის 7 ნოემბერს შემოსავლების სამსახურის აუდიტის დეპარტამენტმა გამოსცა საგადასახადო შემოწმების აქტი. ამ აქტს მომჩივანი გაეცნო 2025 წლის 8 ნოემბერს. აქტში გამოვლენილია და დარიცხულია შემდეგი გადასახადები ძირი გადასახადი დღგ- 3 359,46 ლარი. საშემოსავლო გადასახადი - 69 736,89 ლარი. მოგება -2 329,16 ლარი, ჯამში ძირი თანხის დარიცხვა 75425,51 ლარი. ჯარიმა 37 078,80 ლარი და საურავი 32 286,90 ლარი.\nნავთობ-პროდუქტების რეალიზაციის დროს საწარმოს გამოწერილი აქვს ელექტრონული სპეც. ანგარიშ-ფაქტურები, ხოლო შეძენების ნაწილზე გაფორმებული აქვს გამარტივებული შესყიდვის აქტები, რომლის თანახმადაც საქონელი შეძენილია არარეზიდენტი ფიზიკური პირებისაგან, რომლებიც თავის მხრივ წარმოადგენენ ბიტუმის გადამზიდავი სატვირთო ავტომობილის მძღოლებს. შესყიდვის აქტებით დაფიქსირებული ბიტუმის ღირებულება მნიშვნელოვან გავლენას ახდენს საწარმოს ფულადი სახსრების მოძრაობაზე. შემოწმების პერიოდში ვერ მოხერხდა ბიტუმის მიმწოდებელ არარეზიდენტ ფიზიკურ პირებთან რეალიზაციის ნამდვილობის გადამოწმება, ასევე ვერ დგინდება ბიტუმის წარმომავლობა და საქართველოს ტერიტორიაზე მისი დოკუმენტურად გადაზიდვის/მიწოდების ფაქტი.\nფაქტობრივი გარემოება: \nსაქართველოს ფინანსთა მინისტრის №996 გადასახადების ადმინისტრირების შესახებ ბრძანების 57- ე მუხლის მიხედვით საქართველოს ტერიტორიაზე NelII-08 დანართში აღნიშნული ნავთობპროდუქტების შეძენა, ტრანსპორტირება, შენახვა და მიწოდება (მათ შორის, რეალიზაცია) ხორციელდება დანართი NlII09 ფორმის ნავთობ-პროდუქტების სპეციალური საგადასახადო ანგარიშ-ფაქტურით. გადამხდელის მიერ წარმოდგენილი დოკუმენტაცია მტკიცებულებების და ერთიანი ელექტრონული ბაზების მონაცემებზე დაყრდნობით შემოწმებამ შეადგინა საწარმოს ფულადი სახსრების მოძრაობის ანგარიში, რა დროსაც შემოსავლების სამსახურის უფროსის 2019 წლის 8 ივლისის №22708 ბრძანების №8 დანართის შესაბამისად დოკუმენტურად დადასტურებულ ხარჯად ჩაეთვალა შესყიდვის აქტებით დაფიქსირებული შეძენების 75%. შედეგად მიღებული ნაღდი ფულის ნაშთის დადებითი სხვაობა ჩაითვალა საწარმოს დირექტორზე გაცემულ ხელფასად, შედეგად დაერიცხა გადასახადი და დაეკისრა ჯარიმა საგადასახდო კოდექსის 275- ედა 291-ე მუხლების მიხედვით.\nმომჩივანი არ ეთანხმება შეძენილი საქონლის ღირებულების 75% ხარჯად აღიარებას. ითხოვს რეალიზებული საქონლის სრულ თვით ღირებულების ხარჯად აღიარებას. ვინაიდან აქვს ამის დამადასტურებელი დოკუმენტები. სრულად თვით ღირებულების გამოქვითვა შეამცირებს დარიცხულ საშემოსავლო გადასახადს. რაც დადებითად აისახება გადამხდელზე. მომჩივნის მიერ წარდგენილია აუდიტორზე საქონლის შეძენის ყველა დოკუმენტი.\nდღგ-ის გადასახადში, მოგების გადასახადს, საშემოსავლოს ხელფასების და მომსახურეობის გადასახადში ეთანხმება და აღიარებს. ითხოვს გათვალისწინებულ იქნას მის მიერ წარდგენილი დოკუმენტები და მიეცეს უფლება რეალიზებული საქონლის სრულად თვით ღირებულების გამოქვითვის საშუალება. რაც დადებითად აისახება და შეამცირებს დარიცხულ ძირ გადასახადს.\nდავების განხილვის საბჭო \nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი არ უნდა დაკმაყოფილდეს შემდეგ გარემოებათა გამო:\nსაქართველოს საგადასახადო კოდექსის 136-ე მუხლის მე-3 ნაწილის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაგადასახადო კოდექსის 73-ე მუხლის მე-5 ნაწილის „ა“ ქვეპუნქტის მიხედვით, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა.\nსაგადასახადო კოდექსის 101-ე მუხლის პირველი ნაწილის თანახმად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაგადასახადო კოდექსის 154-ე მუხლის პირველი ნაწილის \n„\nა“ ქვეპუნქტის და მე-2 ნაწილის „ა“ და „ბ“ ქვეპუნქტების თანახმად გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს. გადახდის წყაროსთან გადასახადის დაკავებისას, გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს. გადასახადის თანხის დაუკავებლობის შემთხვევაში შემოსავლის გადამხდელი ვალდებულია ბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები.\nსაგადასახადო კოდექსის 43-ე მუხლის მე-4 ნაწილის მიხედვით, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაბჭოს სხდომაზე, სადავო საკითხის ზეპირი განხილვისას, მოპასუხე ორგანოს წარმომადგენელმა განაცხადა, რომ საწარმოს საქონლის ნაწილი შეძენილი ჰქონდა ადგილობრივ ბაზარზე სპეციალური საგადასახადო ანგარიშ-ფაქტურების საფუძველზე, ხოლო საქონლის ნაწილის დოკუმენტური შეძენა არ ფიქსირდებოდა. კომპანიის მიერ რეალიზაცია ხორციელდებოდა ადგილობრივ ბაზარზე სპეციალური საგადასახადო ანგარიშ-ფაქტურების საფუძველზე. გადასახადის გადამხდელის მიერ შემოწმებისათვის რაიმე სახის ბუღალტრული ჩანაწერები არ წარუდგენია. 2025 წლის 4 ივნისს საწარმოში ჩატარდა სალაროში ნაღდი ფულის ინვენტარიზაცია, რომლის თანახმადაც, კომპანიას საკონტროლო-სალარო აპარატი არ გააჩნდა, შესაბამისად, არ აქვს ნაღდი ფულის ნაშთი. გადასახადის გადამხდელმა შემოწმებას წარუდგინა საბანკო ამონაწერი. შემმოწმებელი ჯგუფის მიერ განხორციელდა გადასახადების ადმინისტრირების საინფორმაციო სისტემაში არსებული მონაცემებისა და გადასახადის გადამხდელის მიერ წარმოდგენილი მასალების დამუშავება. საწარმო 2023 წლის იანვრის შემდეგ ეკონომიკურ საქმიანობას აღარ ახორციელებდა. ზემოაღნიშნული ფაქტობრივი გარემოებების გათვალისწინებით, საგადასახადო კოდექსის 73-ე მუხლის მე-5 ნაწილის საფუძველზე, გადამხდელის შემოსავლები გაანგარიშდა არაპირდაპირი მეთოდის გამოყენებით. კერძოდ, ვინაიდან შპს \n„\n-------“ 2023 წლის იანვრის შემდეგ ეკონომიკურ საქმიანობას აღარ ახორციელებდა, შესამოწმებელი პერიოდის ბოლოსთვის საწარმოს კუთვნილი სმფ-ის ნაშთი მიჩნეულ იქნა 0-ის (ნული) ტოლად. 2023 წლის იანვრის თვეში შეძენილი 6 160 კგ ბიტუმი, რომლის დოკუმენტური რეალიზაციაც არ ფიქსირდებოდა, შემმოწმებელი ჯგუფის მიერ ჩაითვალა რეალიზებულად დოკუმენტურად დადასტურებული საშუალო შეწონილი სარეალიზაციო ფასით. საქონლის იმ ნაწილზე, რომლის დოკუმენტური შეძენაც არ ფიქსირდებოდა, შემოსავლების სამსახურის უფროსის 2019 წლის 8 ივლისის №22708 ბრძანებით დამტკიცებული მეთოდური მითითების (დანართი №8) გათვალისწინებით, ხარჯში გათვალისწინებული იქნა საბაზრო ღირებულების 75%. ასევე, ხარჯებში გაითვალისწინა სხვა დოკუმენტურად დადასტურებული ხარჯები და ბიუჯეტში გადახდილი თანხები. აღნიშნული გაანგარიშების შედეგად მიღებული ნაღდი ფულის ნაშთი კი ჩაითვალა საწარმოს დირექტორზე გაცემულ ხელფასად.\nსაბჭო აღნიშნავს, რომ საგადასახადო დავის ეტაპზე გადასახადის გადამხდელის მხრიდან არ წარმოდგენილა მისი პოზიციის შესაბამისი იმგვარი დოკუმენტაცია/მტკიცებულება, რომელიც შეცვლიდა საგადასახადო შემოწმებით დადგენილ ფაქტობრივ გარემოებებს და მომჩივნის საგადასახადო ვალდებულებების კორექტირების საფუძველი გახდებოდა.\nზემოაღნიშნული სამართლებრივი ნორმების და დადგენილი ფაქტობრივი გარემოებების გათვალისწინებით, საბჭომ მიიჩნია, რომ საგადასახადო შემოწმების შედეგად მომჩივნის საგადასახადო ვალდებულებები განსაზღვრულია კანონმდებლობის მოთხოვნათა დაცვით, წარმოდგენილი საჩივარი დაუსაბუთებელია და არ უნდა დაკმაყოფილდეს.\nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „გ“ ქვეპუნქტით და გადაწყვიტა: \n1. საჩივარი არ დაკმაყოფილდეს;\n2. გადაწყვეტილება შეიძლება გასაჩივრდეს თბილისის საქალაქო სასამართლოში (თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/192c0106-e31c-42a9-89c3-fb64231b4121",
        "type": "დოკუმენტი"
    },
    {
        "id": "d6343bb3-d9af-4bc0-9119-65a60e1a740c",
        "title": "ბრძანება №2939",
        "date": "2026-02-11T00:00:00",
        "content": "N 2939\n11 თებერვალი 2026\nბ რ ძ ა ნ ე ბ ა \nი/მ ------- (ს/ნ ---------------) \n(მის.: ----------------------------) \n2026 წლის 13 და 14 იანვრის საჩივრების\nნაწილობრივ დაკმაყოფილების თაობაზე\nშემოსავლების სამსახურმა დავების განხილვის საბჭოს 2026 წლის 5 თებერვალს გამართულ სხდომაზე (ოქმი №11) განიხილა ი/მ ----- (ს/ნ ------) №99955/1/2026 და №99988/1/2026 საჩივრები, შემოსავლების სამსახურის აუდიტის დეპარტამენტის 2025 წლის 15 დეკემბრის №056-98 საგადასახადო მოთხოვნასთან დაკავშირებით. \nსადავო საკითხები:\n1. გადასახადის გადამხდელი არ ეთანხმება დოკუმენტური ფასნამატის გაანგარიშებას და განმარტავს, რომ აღნიშნულთან დაკავშირებით წარმოადგენს ფასნამატის გაანგარიშების ალტერნატიულ ცხრილს, რომელიც მნიშვნელოვნად განსხვავდება შემოწმების აქტში დაფიქსრებული შედეგისგან.\n2. გადასახადის გადამხდელი არ ეთანხმება საშემოსავლო გადასახადში განსაზღვრულ საგადასახადო ვალდებულებებს და განმარტავს, რომ არასწორადაა გაანგარიშებული გამოსაქვითი ხარჯები.\n3. მომჩივანი არ ეთანხმება რეალიზებული ავტომანქანის მარჟის გაანგარიშებას და განმარტავს, რომ გაურკვეველია რა მარჟა გამოიყენა შემოწმებამ კონკრეტული მონაცემების დასაგენერირებლად, რადგან არ არის აღნიშნული რა შესადარისი ინფორმაცია იქნა გამოყენებული აღნიშნული შედეგის მისაღებად.\n4. მომჩივანი არ ეთანხმება შესამოწმებელი პერიოდის საბოლოო სმფ-ების ნაშთის თვითღირებულების განსაზღვრას არაპირდაპირი მეთოდით, კერძოდ, განმარტავს, რომ საგადასახადო მონიტორინგის დეპარტამენტის მიერ განსაზღვრული სმფ-ების ფაქტობრივი ნაშთიდან ფასნამატის ამოღებით განსაზღვრული თვითირებულება არ შეესაბამება საგადასახადო დავების პრაქტიკას. განმარტავს, რომ ამგვარ შემთხვევაში სმფ-ების ბუღალტრულ ნაშთსა და ფაქტობრივ ნაშთს შორის სხვაობა უნდა შეფასდეს დანაკლისად ან სასაქონლო-მატერიალური ფასეულობების ნაშთებს შორის გამოვლენილი სხვაობის რეალიზებულად განხილვის დროს, დღგ-ის ბრუნვის პროპორციულად გადანაწილება მიზანშეწონილია არა მხოლოდ შესამოწმებელ, არამედ, სრულ პერიოდზე (შესამოწმებელი პერიოდის დასაწყისიდან, სასაქონლო-მატერიალური ფასეულობების ნაშთის ფაქტობრივი მდგომარეობის აღრიცხვის თარიღამდე არსებულ სრულ/არასრულ საანგარიშო პერიოდებზე). \nფაქტობრივი გარემოებები:\nსაქმეზე არსებული მასალებიდან დგინდება, რომ აუდიტის დეპარტამენტის 2025 წლის 17 ივნისის №12706 და 10 დეკემბრის №27234 ბრძანებების საფუძველზე ჩატარდა ი/მ ----- (ს/ნ ------) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2022 წლის პირველი იანვრიდან 2025 წლის პირველ ივნისამდე საანგარიშო პერიოდები, ხოლო სასაქონლომატერიალური ფასეულობების ინვენტარიზაციის მიზნებისთვის 2025 წლის 8 სექტემბრის ჩათვლით საანგარიშო პერიოდები. საგადასახადო შემოწმების შედეგებზე 2025 წლის 11 დეკემბერს შედგა საგადასახადო შემოწმების აქტი, რაზეც გამოიცა გადასახადების/გადასახდელების და საგადასახადო სანქციების თანხების დარიცხვის/შემცირების შესახებ 2025 წლის 15 დეკემბრის №27491 ბრძანება და ამავე თარიღის №056-98 საგადასახადო მოთხოვნა, რომლითაც გადასახადის გადამხდელს განესაზღვრა სულ 146 793 ლარი, მათ შორის გადასახადი 99 956 ლარი, ჯარიმა 35 540 ლარი და საურავი 11 297 ლარი. \nგადასახადის გადამხდელის საქმიანობის სფეროს წარმოადგენს სანტექნიკით, აბაზანის აქსესუარებით, სანათებით და სხვა შერეული საყოფაცხოვრებო საქოლით ვაჭრობას. ძირითადად საქონლის შეძენა ხდება იმპორტით საქმიანობის ადგილია ქ. -----. პირი არ აწარმოებს ბუღალტრულ აღრიცხვას, შესაბამისად სააღრიცხვო დოკუმენტაციით შეუძლებელია დაბეგვრის ობიექტის დადგენა. 2025 წლის 8 სექტემბრის №19606 ბრძანების საფუძველზე საგადასახადო მონიტორინგის დეპარტამენტის მიერ ჩატარებულია სასაქონლო-მატერიალური ფასეულობების ნაშთის ფაქტობრივი მდგომარეობის აღრიცხვა, რის შედეგადაც დადგენილია დათვლილია ფაქტობრივი ნაშთი და შედგენილია შესაბამისი ოქმი. ინვენტარიზაციის მონაცემებზე დაყრდნობით დადგინდა საქონლის ნაშთი შესამოწმებელი პერიოდის ბოლოს (01.06.2025-მდე). საწყისი და საბოლოო ნაშთების გათვალისიწნებით დათვლილ იქნა რპთ და გავრცელდა დოკუმენტური ფასნამატი (77%). \nყოველივე ზემოაღნიშნულისა და საქართველოს საგადასახადო კოდექსის 73-ე და 160-ე მუხლების გათვალისწინებით, პირს დაერიცხა დღგ და ჯარიმა საქართველოს საგადასახადო კოდექსის 275-ე მუხლის შესაბამისად.\nშემოწმების მიერ საქართველოს საგადასახადო კოდექსის 73-ე, მე-100, 102-ე და 105-ე მუხლების შესაბამისად დაკორექტირდა (გაიზარდა) 2024 წლის ერთობლივი შემოსავალი და გამოსაქვითი ხარჯი. აღნიშნულისა და საქართველოს საგადასახადო კოდექსის 81-ე მუხლის შესაბამისად, პირს დაერიცხა გადასახადი და ჯარიმა საქართველოს საგადასახადო კოდექსის 275-ე მუხლის შესაბამისად.\nგადასახადის გადამხდელმა შესამოწმებლ პერიოდში განახორციელა ავტომანქანის შეძენა/რეალიზაცია. ავტომანქანა გაყვანილი იქნა რეექსპორტის საბაჟო ოპერაციით. გადასახადის გადამხდელის მიერ შემოწმების პროცესში ვერ იქნა წარმოდგენილი სააღრიცხვო დოკუმენტაცია, შესაბამისად ვერ განხორციელდა დაბეგვრის ობიექტის დადგენა. ზემოაღნიშნულიდან გამომდინარე საქართველოს საგადასახადო კოდექსის 49-ე და 73-ე მუხლის მე-5 ნაწილის გათვალისწინებით, გადასახადის გადამხდელის საგადასახადო ვალდებულბები გაანგარიშებული იქნა არაპირდაპირი მეთოდით. აუდიტის დეპარტამენტის ხელთარსებული მსგავსი ოპერაციების მონაცემების შესწავლაანალიზის შედეგად დადგინდა რეალიზებული ავტომანქანის მოგების მარჟა, რომელიც გავრცელდა გადასახადის გადამხდელის მიერ რეალიზებულ ავტომანქანაზე და გაანგარიშდა მიღებული დასაბეგრი შემოსავალი, რაც დაიბეგრა საქართველოს საგადასახადო კოდექსის 81-ე მუხლის მე-3 ნაწილით გათვალისწინებული 5%-იანი განაკვეთით. გადამხდელს დაერიცხა გადასახადი და ჯარიმა საქართველოს საგადასახადო კოდექსის 275-ე მუხლის შესაბამისად.\nშემოსავლების სამსახურმა განიხილა წარმოდგენილი საჩივრები და მიიჩნია, რომ გადასახადის გადამხდელის მოთხოვნა უნდა დაკმაყოფილდეს ნაწილობრივ შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-2 ნაწილის მიხედვით, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში. ამავე მუხლის მე-6 ნაწილის მიხედვით, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nსადავო საკითხებთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე. \nსაქართველოს საგადასახადო კოდექსის 49-ე მუხლის პირველი ნაწილის „ე“ ქვეპუნქტის თანახმად, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით – სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში. \nამავე კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას. \nსაქართველოს საგადასახადო კოდექსის 73-ე მუხლის მე-5 ნაწილის ,,ა“ ქვეპუნქტის მიხედვით, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა.\nსაქართველოს საგადასახადო კოდექსის 158-ე მუხლის პირველი ნაწილის თანახმად, დღგ-ით დასაბეგრ პირად (შემდგომ − დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა. \nსაქართველოს საგადასახადო კოდექსის 159-ე მუხლის პირველი ნაწილის „ა“ და „ბ“ ქვეპუნქტის თანახმად, დღგ-ით დასაბეგრი ოპერაციაა დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება/მომსახურების გაწევა.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:\n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა. \nამავე კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც. \nსაქართველოს საგადასახადო კოდექსის 79-ე მუხლის „ა“ ქვეპუნქტის თანახმად, საშემოსავლო გადასახადის გადამხდელია რეზიდენტი ფიზიკური პირი.\nსაქართველოს საგადასახადო კოდექსის მე-80 მუხლის პირველი ნაწილის თანახმად, რეზიდენტი ფიზიკური პირის საშემოსავლო გადასახადით დაბეგვრის ობიექტია დასაბეგრი შემოსავალი, რომელიც განისაზღვრება, როგორც სხვაობა კალენდარული წლის განმავლობაში მიღებულ ერთობლივ შემოსავალსა და ამ პერიოდისათვის ამ კოდექსით გათვალისწინებული გამოქვითვების თანხებს შორის.\nსაქართველოს საგადასახადო კოდექსის მე-100 მუხლის პირველი ნაწილის მიხედვით რეზიდენტის ერთობლივი შემოსავალი შედგება საქართველოში არსებული წყაროდან და საქართველოს ფარგლების გარეთ მიღებული შემოსავლებისაგან.\nამავე მუხლის მე-3 ნაწილის თანახმად, ერთობლივ შემოსავალს განეკუთვნება ნებისმიერი ფორმით ან/და საქმიანობით მიღებული შემოსავალი, კერძოდ: \nსაქართველოს საგადასახადო კოდექსის 102-ე მუხლის პირველი ნაწილის „ა“ ქვეპუნქტის თანახმად, ეკონომიკური საქმიანობით მიღებულ შემოსავლებს განეკუთვნება საქონლის/მომსახურების მიწოდებით მიღებული შემოსავლები. \nსაქართველოს საგადასახადო კოდექსის 105-ე მუხლის პირველი და მე-2 ნაწილების თანახმად:\n1. ერთობლივი შემოსავლიდან გამოიქვითება ყველა ხარჯი, რომელიც დაკავშირებულია მის მიღებასთან, გარდა იმ ხარჯებისა, რომლებიც ამ კოდექსის თანახმად გამოქვითვას არ ექვემდებარება.\n2. თუ ამ კოდექსით სხვა რამ არ არის გათვალისწინებული, ყველა ხარჯი დოკუმენტურად უნდა იყოს დადასტურებული.\nსაქართველოს საგადასახადო კოდექსის 72-ე მუხლის პირველი ნაწილის თანახმად, პირველადი საგადასახადო დოკუმენტი არის წერილობითი დოკუმენტი, რომლითაც შესაძლებელია სამეურნეო ოპერაციის მონაწილე მხარეთა იდენტიფიცირება, აქვს თარიღი და მოიცავს მიწოდებული საქონლის/გაწეული მომსახურების ჩამონათვალსა და ღირებულებას.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა. \nპირველ და მე-2 სადავო საკითხებთან დაკავშირებით, შემოსავლების სამსახური ყურადღებას ამახვილებს საგადასახადო შემოწმების აქტით დადგენილ ფაქტობრივ გარემოებაზე, რომლის მიხედვითაც, გადასახადის გადამხდელი არ აწარმოებდა ბუღალტრულ აღრიცხვას, რამაც შეუძლებელი გახადა დაბეგვრის ობიექტის დადგენა. აღნიშნულიდან გამომდინარე, საგადასახადო ვალდებულებების განსაზღვრა არაპირდაპირი მეთოდის გამოყენებით. კერძოდ, საგადასახადო მონიტორინგის დეპარტამენტის მიერ ჩატარებული სასაქონლო-მატერიალური ფასეულობების ნაშთის ფაქტობრივი მდგომარეობის აღრიცხვის მონაცემებზე დაყრდნობით დადგინდა საქონლის ნაშთი შესამოწმებელი პერიოდის ბოლოს. საწყისი და საბოლოო ნაშთების გათვალისიწნებით დათვლილ იქნა რპთ, რომელზეც გავცრელდა დოკუმენტრუი ფასნამატი. ასევე, შემოწმების მიერ დაკორექტირდა (გაიზარდა) 2024 წლის ერთობლივი შემოსავალი და გამოსაქვითი ხარჯი. შესაბამისად, პირს საგადასახადო ვალდებულებები განესაზღვრა დღგ-სა და საშემოსავლო გადასახადის ნაწილში.\nიმის გათვალისწინებით, რომ გადასახადის გადამხდელი არ აწარმოებს ბუღალტრულ აღრიცხვას, რამაც შეუძლებელი გახადა დაბეგვრის ობიექტის დადგენა, შემოსავლების სამსახური განმარტავს, რომ აუდიტის დეპარტამენტს შეეძლო არაპირდაპირი მეთოდის ფარგლებში საგადასახადო ვალდებულებები განესაზღვრა საწყისი და საბოლოო ნაშთების გათვალისწინებით დათვლილ რპთ-ზე, დოკუმენტური ფასნამატის გზით, რამაც გამოიწვია საგადასახადო ვალდებულებების განსაზრვრა დღგ-სა და საშემოსავლო გადასახადში. ასევე, საგადასახადო შემოწმების აქტით დგინდება, რომ შემოწმების მიერ გათვალისწინებულია შესაბამისი გამოსაქვითი ხარჯები, საშემოსავლო გადასახადში ვალდებულებების განსაზღვრასას.\nამასთან, საგადასახადო დავის ეტაპზე მომჩივნის მხრიდან არ წარმოდგენილა მისი პოზიციის შესაბამისი რაიმე დოკუმენტაცია/მტკიცებულება, რომელიც შეცვლიდა საგადასახადო შემოწმებით დადგენილ ფაქტობრივ გარემოებებს.\nზემოხსენებულ სამართლებრივი ნორმების, დადგენილი ფაქტობრივი გარემოებებისა და მხარეთა არგუმენტების გათვალისწინებით, პირველ და მე-2 სადავო საკითხებთან დაკავშირებით, შემოსავლების სამსახურმა მიიჩნია, რომ შემოწმებით საგადასახადო ვალდებულებები განსაზღვრულია საგადასახადო კანონმდებლობის შესაბამისად, წარმოდგენილი საჩივრები დაუსაბუთებელია და არ არსებობს აღნიშნულ ნაწილში საჩივრების დაკმაყოფილების სამართლებრივი საფუძველი.\nმე-3 სადავო საკითხთან დაკავშირებით, \nშემოსავლების სამსახური განმარტავს, რომ შემოწმებისთვის ვერ იქნა წარდგენილი შესაბამისი სააღრიცხვო დოკუმენტაცია, რომელიც შესაძლებელს გახდიდა ავტომანქანის რეალიზაციის ნაწილში დაბეგვრის ობიექტის განსაზღვრას. შესაბამისად, მოცემულ შემთხვევაში რეალიზებულ ავტომანქანაზე სხვა მსაგვსი ოპერაციების ანალზისის შედეგად დადგენილი მოგების მარჟის გავრცელება შეესაბამება კანონმდებლობის მოთხოვნებს. \nამასთან, საგადასახადო დავის ეტაპზე მომჩივნის მხრიდან არ წარმოდგენილა მისი პოზიციის შესაბამისი რაიმე დოკუმენტაცია/მტკიცებულება, რომელიც შეცვლიდა საგადასახადო შემოწმებით დადგენილ ფაქტობრივ გარემოებებს.\nზემოხსენებულ სამართლებრივი ნორმების, დადგენილი ფაქტობრივი გარემოებებისა და მხარეთა არგუმენტების გათვალისწინებით, მე-3 სადავო საკითხთან დაკავშირებით, შემოსავლების სამსახურმა მიიჩნია, რომ შემოწმებით საგადასახადო ვალდებულებები განსაზღვრულია საგადასახადო კანონმდებლობის შესაბამისად, წარმოდგენილი საჩივრები დაუსაბუთებელია და არ არსებობს აღნიშნულ ნაწილში საჩივრების დაკმაყოფილების სამართლებრივი საფუძველი.\nმე-4 სადავო საკითხთან დაკავშირებით, \nშემოსავლების სამსახური მიუთითებს საქართველოს ზოგადი ადმინისტრაციული კოდექსის 96–ე მუხლზე, რომლის თანახმად, ადმინისტრაციული ორგანო ვალდებულია ადმინისტრაციული წარმოებისას გამოიკვლიოს საქმისათვის ყველა მნიშვნელოვანი გარემოება და გადაწყვეტილება მიიღოს ამ გარემოებათა შეფასებისა და ურთიერთშეჯერების საფუძველზე, რისთვისაც ზოგადი ადმინისტრაციული კოდექსის 97–ე მუხლის თანახმად, მტკიცებულებათა გამოკვლევისათვის უფლებამოსილია გამოითხოვოს საქმესთან დაკავშირებული დოკუმენტები, შეაგროვოს ცნობები, მოუსმინოს დაინტერესებულ მხარეებს, დანიშნოს ექსპერტიზა, გამოიყენოს აუცილებელი დოკუმენტები და აქტები, მტკიცებულებათა შეგროვების, გამოკვლევის და შეფასების მიზნით მიმართოს კანონმდებლობით გათვალისწინებულ სხვა ზომებს. საქართველოს ზოგადი ადმინისტრაციული კოდექსის 96–ე მუხლის მე–2 ნაწილის თანახმად, დაუშვებელია, ინდივიდუალური ადმინისტრაციულ-სამართლებრივი აქტის გამოცემას საფუძვლად დაედოს ისეთი გარემოება ან ფაქტი, რომელიც კანონით დადგენილი წესით არ არის გამოკვლეული ადმინისტრაციული ორგანოს მიერ.\nშემოსავლების სამსახური განმარტავს, რომ ვინაიდან სასაქონლო-მატერიალური ფასეულობების ინვენტარიზაციის საფუძველზე სმფ-ების ნაშთის ფაქტობრივი მდგომარეობის აღრიცხვა განხორციელდა შესამოწმებელი პერიოდის შემდეგ და საქმის გარემოებებით დადგენილი არ არის, რომ შესამოწმებელი პერიოდის ბოლოდან აღნიშნული პროცედურის ჩატარებამდე პერიოდში მომჩივანს საქმიანობა შეჩერებული ჰქონდა (საქონლის რეალიზაცია არ განუხორციელებია), სასაქონლო-მატერიალური ფასეულობების ნაშთებს შორის გამოვლენილი სხვაობის რეალიზებულად განხილვის დროს, დღგ-ის ბრუნვების პროპორციულად გადანაწილება მიზანშეწონილია არა მხოლოდ შესამოწმებელ, არამედ, სრულ პერიოდზე (შესამოწმებელი პერიოდის დასაწყისიდან, სასაქონლო-მატერიალური ფასეულობების ნაშთის ფაქტობრივი მდგომარეობის აღრიცხვის თარიღამდე არსებულ სრულ/არასრულ საანგარიშო პერიოდებზე), რა დროსაც, მომჩივანის საგადასახადო ვალდებულებები შემოწმების შედეგად განსაზღვრული უნდა იქნას საგადასახადო შემოწმებით მოცული პერიოდის ფარგლებში.\nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, მე-4 სადავო საკითხთან დაკავშირებით, შემოსავლების სამსახურს მიაჩნია, რომ უნდა დაევალოს აუდიტის დეპარტამენტს სასაქონლო-მატერიალური ფასეულობების ნაშთებს შორის გამოვლენილი სხვაობა გადაანაწილოს სრულ პერიოდზე (შესამოწმებელი პერიოდის დასაწყისიდან, სასაქონლო-მატერიალური ფასეულობების ნაშთის ფაქტობრივი მდგომარეობის აღრიცხვის თარიღამდე არსებულ სრულ/არასრულ საანგარიშო პერიოდებზე), საგადასახადო ვალდებულებები განსაზღვროს საგადასახადო შემოწმებით მოცული პერიოდის ფარგლებში და აღნიშნულის გათვალისწინებით, განახორციელოს შესაბამისი საგადასახადო ვალდებულებების კორექტირება (შემცირება). \nსაქართველოს საგადასახადო კოდექსის 304-ე მუხლის საფუძველზე,\n ვ ბ რ ძ ა ნ ე ბ :\n1. ი/მ ----- (ს/ნ -----) საჩივრები დაკმაყოფილდეს ნაწილობრივ;\n2. მე-4 სადავო საკითხთან დაკავშირებით, დაევალოს აუდიტის დეპარტამენტს სასაქონლომატერიალური ფასეულობების ნაშთებს შორის გამოვლენილი სხვაობა გადაანაწილოს სრულ პერიოდზე (შესამოწმებელი პერიოდის დასაწყისიდან, სასაქონლო-მატერიალური ფასეულობების ნაშთის ფაქტობრივი მდგომარეობის აღრიცხვის თარიღამდე არსებულ სრულ/არასრულ საანგარიშო პერიოდებზე), საგადასახადო ვალდებულებები განსაზღვროს საგადასახადო შემოწმებით მოცული პერიოდის ფარგლებში და აღნიშნულის გათვალისწინებით, განახორციელოს შესაბამისი საგადასახადო ვალდებულებების კორექტირება (შემცირება);\n3. დანარჩენ ნაწილში საჩივრები არ დაკმაყოფილდეს;\n4.აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/d6343bb3-d9af-4bc0-9119-65a60e1a740c",
        "type": "დოკუმენტი"
    },
    {
        "id": "bd80e1a4-ba66-49f0-9781-fb55d8a39cad",
        "title": "ბრძანება №2941",
        "date": "2026-02-11T00:00:00",
        "content": "N 2941\n11 თებერვალი 2026\nბ რ ძ ა ნ ე ბ ა \n ------- (ს/ნ ---------------) \n(მის.: ----------------------------) \n2026 წლის 17 იანვრის საჩივრის\nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 30 იანვრის სხდომაზე (ოქმი №9) განიხილა ----- (პ/ნ ------) №100054/1/2026 საჩივარი, რომელიც ეხება შემოსავლების სამსახურის საბაჟო დეპარტამენტის საბაჟო ღირებულებისა და საქონლის კლასიფიკაციის სამმართველოს ექსპერტიზის 2026 წლის 16 იანვრის №000510/2026 დასკვნას.\nმომჩივნის არგუმენტაცია:\nსაჩივრის ავტორი განმარტავს, რომ 17 იანვარს მივიდა ლასარეში, იყო შაბათი დღე და ექსპერტები არ იყვნენ ადგილზე. ----- ჩამოსული დაისონის რეპლიკა, სავარცხელის კომპელქტი შეფასდა არასწორად. ნივთის ჩამოსვლის დღესვე საბაჟოს მიაწოდა ყველა დეტალი, ინვოისი ვიდეოს სახით, როგორც თავად მებაჟეებმა მოითხოვეს. ვიდეოში ნათლად ჩანს----- აპლიკაციიის ----- - მიმოწერა გამომგზავნთან. ასევე ჩანს ჯამურად გადახდილი თანხაც, სადაც შედიოდა სავარცხლებთან ერთად ორი ცალი ფენი, რომელიც უკვე გაიტანა. ექსპერტმა ეს დეტალები არ გაითვალისწინა და არარეალურ ფასად შეაფასეს ნივთები. რეალურად ჯამში გადახდილი აქვს 10 ცალში 1250 იუანი, რაც არის 178 დოლარი (თითოს ღირებულება 125 იუანი, რაც მიმოწერაში და ვიდეო ინვოისში, ჯამურად გადახდილ თანხაში ჩანს), ექსპერტმა კი 10 ცალი ნივთი შეუფასა 350 დოლარად.\nაღნიშნულზე მითითებით ითხოვს დაკორექტირდეს საბაჟო დეპარტამენტის საბაჟო ღირებულებისა და საქონლის კლასიფიკაციის სამმართველოს ექსპერტიზის 2026 წლის 16 იანვრის №------ დასკვნით განსაზღვრული საქონლის ღირებულება. \nფაქტობრივი გარემოებები:\nსაქმის მასალებითა და საბაჟო დეპარტამენტიდან წარმოდგენილი ინფორმაციით ირკვევა, რომ 2026 წლის 8 იანვარს ----- (პ/ნ -----) №------ განცხადებით მიმართა საბაჟო დეპარტამენტს და ითხოვა მის სახელზე №------ საფოსტო გზავნილით შემოტანილ საქონელზე (თმის ფენის კომპლექტი – 10 ცალი) საბაჟო ღირებულების განსაზღვრა. \nსაბაჟო დეპარტამენტის საბაჟო ღირებულებისა და საქონლის კლასიფიკაციის სამმართველოს ექსპერტიზის 2026 წლის 16 იანვრის №------ დასკვნის მიხედვით, ექსპერტიზაზე წარდგენილი საქონლის (თმის ფენის კომპლექტი – 10 ცალი) საბაჟო ღირებულებად განისაზღვრა 345.60 აშშ დოლარი.\nსაფოსტო გზავნილის გადამზიდავმა – შპს „------ “ №------ საფოსტო გზავნილი, საქონლის იდენტიფიცირების მიზნით, საბაჟო ღირებულებისა და საქონლის კლასიფიკაციის სამმართველოს ექსპერტს წარუდგინა 2026 წლის 16 იანვარს – შპს „------“ საბაჟო საწყობში (კარიბჭე). აღნიშნულ საწყობში განხორციელდა შესაფასებელი საქონლის დათვალიერება დათვალიერებისთვის განკუთვნილ სპეციალურ ადგილზე (ვიდეო კამერების ქვეშ) და იმავე დღეს შეფასდა. \nვინაიდან შესაფასებელი საქონლის საბაჟო ღირებულების განსაზღვრა ვერ განხორციელდებოდა საქონლის დათვალიერების გარეშე, საფოსტო გზავნილის ექსპერტისთვის წარდგენა კი განხორციელდა მხოლოდ 2026 წლის 16 იანვარს და საბაჟო ღირებულების განსაზღვრა მოხდა იმავე დღეს, შესაბამისად, ადგილი არ ჰქონია ექსპერტის მიერ შეფასების გაჭიანურებას.\n------ №------ (08.01.2026) განცხადებას და №----- საფოსტო გზავნილს არ ახლდა ღირებულების დამადასტურებელი დოკუმენტი (ინვოისი; გადახდის ქვითარი) და მათი წარდგენა არც დამატებით არ განხორციელებულა. გამომდინარე აქედან, საბაჟო ღირებულების და საქონლის კლასიფიკაციის სამმართველოს ექსპერტის მიერ საქონლის საბაჟო ღირებულება განისაზღვრა საბაჟო კოდექსის 43-ე მუხლის საფუძველზე. საქონლის საბაჟო ღირებულების განსაზღვრისას გამოყენებულ იქნა საბაჟო დეკლარაციების მონაცემთა ელექტრონული ბაზის მონაცემები, ღირებულების კონტროლის მიზნით კი – გამოყენებულ იქნა ექსპორტიორი ქვეყნის (----- ) ღია წყაროებზე განთავსებული ინფორმაცია.\nშემოსავლების სამსახურმა მიიჩნია, რომ მომჩივნის მოთხოვნა არ უნდა დაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-6 ნაწილის შესაბამისად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nსაქართველოს საბაჟო კოდექსის 37-ე მუხლის პირველი ნაწილის მიხედვით, საქონლის საბაჟო ღირებულება განისაზღვრება ამ კოდექსისა და „ტარიფებისა და ვაჭრობის შესახებ“ 1994 წლის გენერალური შეთანხმების მე-7 მუხლის განხორციელების შესახებ“ შეთანხმებით დადგენილი წესების შესაბამისად. მე-2 ნაწილი კი ადგენს, რომ საქონლის დეკლარირებისას საქონლის საბაჟო ღირებულებას განსაზღვრავს დეკლარანტი, ხოლო დეკლარანტის მიერ განსაზღვრული საქონლის საბაჟო ღირებულების სისწორეს აკონტროლებს საბაჟო ორგანო.\nამავე მუხლის მე-6 ნაწილი ადგენს შემოტანილი საქონლის საბაჟო ღირებულების განისაზღვრის მეთოდებს. საქონლის საბაჟო ღირებულების განსაზღვრის ყოველი მომდევნო მეთოდი გამოიყენება იმ შემთხვევაში, თუ დასაბუთებულად ვერ ხერხდება წინა მეთოდის გამოყენება. დეკლარანტს უფლება აქვს, შეცვალოს ამ მუხლის მე-6 ნაწილის „დ“ და „ე“ ქვეპუნქტებით გათვალისწინებული საქონლის საბაჟო ღირებულების განსაზღვრის მეთოდების გამოყენების რიგითობა.\nსაქართველოს საბაჟო კოდექსის 43-ე მუხლის პირველი ნაწილი მიუთითებს, რომ თუ შემოტანილი საქონლის საბაჟო ღირებულების ამ კოდექსის\n38-ე−42-ე მუხლების საფუძველზე განსაზღვრა შეუძლებელია, საქონლის საბაჟო ღირებულება განისაზღვრება მიზანშეწონილი საშუალებების გამოყენებით ამავე მუხლის მე-3 ნაწილის მიხედვით, სარეზერვო მეთოდით განსაზღვრული საქონლის საბაჟო ღირებულება შეძლებისდაგვარად მაქსიმალურად უნდა ეფუძნებოდეს ადრე განსაზღვრულ საქონლის საბაჟო ღირებულებას.\nამავე მუხლის მე-4 ნაწილის შესაბამისად კი, საქონლის საბაჟო ღირებულების სარეზერვო მეთოდით განსაზღვრის სისწორის კონტროლის დროს გამოსაყენებელი ფასი შეიძლება შეიცავდეს ინფორმაციის ღია წყაროებიდან და პრაქტიკის განზოგადებიდან მიღებულ მონაცემებს, რომლებიც საინფორმაციო ხასიათისაა და გამოიყენება მხოლოდ საქონლის საბაჟო ღირებულების სარეზერვო მეთოდით განსაზღვრის სისწორის დადგენის მიზნით.\nდადგენილია, რომ 2026 წლის 8 იანვარს ----- (პ/ნ ------) №----- განცხადებით მიმართა საბაჟო დეპარტამენტს და ითხოვა მის სახელზე №------ საფოსტო გზავნილით შემოტანილ საქონელზე საბაჟო ღირებულების განსაზღვრა. განცხადების თანხლებ საბუთებს და ამანათებს არ ახლდა ღირებულების დამადასტურებელი დოკუმენტი (ინვოისი, გადახდის ქვითარი) და არც დამატებით არ მომხდარა დოკუმენტის წარმოდგენა. შესაფასებელი საქონლის საბაჟო ღირებულება განსაზღვრა საქონლის დათვალიერების გზით. საფოსტო გზავნილის ექსპერტისთვის წარდგენა კი განხორციელდა მხოლოდ 2026 წლის 16 იანვარს. \nსაქონლის საბაჟო ღირებულება განისაზღვრა საბაჟო კოდექსის თავი - VI „საქონლის საბაჟო ღირებულების“ შესაბამისად, კერძოდ 37-ე მუხლის მე-6 ნაწილის თანმიმდევრობის დაცვით და 43-ე მუხლის - „სარეზერვო მეთოდის“ საფუძველზე.\nსაქონლის საბაჟო ღირებულება განისაზღვრა საბაჟო დეკლარაციების მონაცემთა ელექტრონული ბაზის მონაცემების შესაბამისად, ხოლო ღირებულების კონტროლის მიზნით გამოყენებულ იქნა ექსპორტიორი ქვეყნის (-----) ღია წყაროებზე განთავსებული ინფორმაცია. შესაბამისად, ----- სახელზე ჩამოსული საფოსტო გზავნილის №----- საბაჟო ღირებულებამ №----- 16.01.2026 ექსპერტიზის დასკვნით შეადგინა 345,60 აშშ დოლარი.\nშემოსავლების სამსახური მიუთითებს, რომ საქონლის საბაჟო ღირებულების განსაზღვრა გამომდინარეობს მოქ----- ექსპერტიზის დასკვნის სისწორეში ეჭვის შეტანის ფაქტობრივი და სამართლებრივი საფუძველი.\nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ 2026 წლის 16 იანვრის №----- ექსპერტიზის დასკვნის შედეგები შესაბამისობაშია საქონლის საბაჟო ღირებულების განსაზღვრის მარეგულირებელ კანონმდებლობასთან და არ არსებობს საჩივრის დაკმაყოფილების საფუძველი.\nსაქართველოს საგადასახადო კოდექსის 304-ე მუხლის საფუძველზე, \nვ ბ რ ძ ა ნ ე ბ:\n1. ----- (პ/ნ -----) საჩივარი არ დაკმაყოფილდეს; \n2. ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის: ქ. თბილისი, ვახტანგ გორგასლის ქ. №16) ან თბილისის საქალაქო სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესით, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/bd80e1a4-ba66-49f0-9781-fb55d8a39cad",
        "type": "დოკუმენტი"
    },
    {
        "id": "18927b2e-0a89-44a4-9c2a-06c1e9ae2722",
        "title": "ბრძანება №3000",
        "date": "2026-02-12T00:00:00",
        "content": "N 3000\n12 თებერვალი 2026\nბრძანება \nი/მ „-------“ (ს/ნ „-------“)\n(მის.:„ -------“ )\n2026 წლის 21 იანვრის საჩივრის\nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 5 თებერვლის სხდომაზე (ოქმი №11) განიხილა ი/მ „-------“-ის (ს/ნ „-------“) 2026 წლის 21 იანვრის №100126/1/2026 საჩივარი, შემოსავლების სამსახურის აუდიტის დეპარტამენტის 2025 წლის 23 დეკემბრის №002-199 საგადასახადო მოთხოვნასთან დაკავშირებით. \nსადავო საკითხები: \n1.გადასახადის გადამხდელი არ ეთანხმება დღგ-ით დასაბეგრი ბრუნვის გაანგარიშებას. განმარტავს, რომ დასაბეგრი ბრუნვიდან უნდა ამოირიცხოს პირადი სახის ჩარიცხვები და აღნიშნულის გათვალიწინებით განისაზღვროს მისი ვალდებულებები. რამდენიმე პირადი სახის ჩარიცხვა განხორციელებულია მისი მეგობარი უცხო ქვეყნის მოქალაქეების მხრიდან, რომლებიც ამჟამადაც არ იმყოფებიან საქართველოში, რის გამოც ვერ იქნა მოპოვებული შესაბამისი ურთიერთშედარების აქტი, თუმცა ტრანსაქციების დანიშნულება და ჩამმრიცხველების მეგობრული კავშირი „-------“-სთან, იმთავითვე გამორიცხავს ეკონომიკური საქმიანობის შედეგად ამ თანხის მიღების მიზნობრიობას. დასაბეგრ ოპერაციებში ასევე შეყვანილია შპს „-------“-ის მიერ, 2025 წლის ივლისის და აგვისტოს თვეში, \"------\"-სთვის ხელფასის სახის გადახდილი 2300 – 2300 ლარი (ჯამში 4600 ლარი), რაც იმთავითვე გამორიცხავდა სამეწარმეო საქმიანობის მიზნით მიღებულ შემოსავალს და არ უნდა ჩათვლილიყო ი/მ \"------\"-ის დღგ-ით დაბეგვრის გაანგარიშებაში. ასევე, იმ თვეებზე, რომლის შესაბამისი ბოლო 12 საანგარიშო თვის მანძილზე არ უფიქსირდება 100 000 ლარიანი ბრუნვის ნიშნულის გადაჭარბება, უნდა გაუუქმდეს დღგ-ს გადამხდელის სტატუსი, გათავისუფლდეს ამ თანხების პროპორციული გადასახდელებისგან. \n2. გადასახადის გადამხდელი საქართველოს საგადასახადო კოდექსის 269-ე მუხლის მე-7 ნაწილის საფუძველზე ითხოვს სანქციისგან გათავისუფლებას.\nფაქტობრივი გარემოებები: \nსაქმის მასალებით დგინდება, რომ შემოსავლების სამსახურის აუდიტის დეპარტამენტის 2025 წლის 17 ოქტომბრის №21997 ბრძანების საფუძველზე ჩატარდა ი/მ \"------\"-ის (ს/ნ \"------\") საქმიანობის კამერალური საგადასახადო შემოწმება 2022 წლის პირველი იანვრიდან 2025 წლის პირველ სექტემბრამდე საანგარიშო პერიოდებში დღგ-ის გადამხდელად სავალდებულო რეგისტრაციის სისწორის დადგენის მიზნით. საგადასახადო შემოწმების შედეგებზე 2025 წლის 22 დეკემბერს შედგა საგადასახადო შემოწმების აქტი, გამოიცა 2025 წლის 23 დეკემბრის №28123 ბრძანება და ამავე თარიღის №002-199 საგადასახადო მოთხოვნა, რომლის საფუძველზე გადასახადის გადამხდელს დამატებით გადასახდელად განესაზღვრა სულ 60 002 ლარი, მათ შორის, გადასახადი 37 001 ლარი, ჯარიმა 10 278 ლარი და საურავი 12 723 ლარი. \nსაგადასახადო შემოწმების აქტის მიხედვით დარიცხვა განპირობებულია შემდეგი გარემოებით:\nი/მ \"------\" (ს/ნ \"------\") გადასახადის გადამხდელად რეგისტრირებულია 2021 წლის 9 ნოემბერს. 2021 წლის პირველი დეკემბრიდან მინიჭებული აქვს მცირე ბიზნესის სტატუსი. მეწარმე არასოდეს არ ყოფილა დღგ-ის გადამხდელი. ძირითადი საქმიანობის სფეროა - მთარგმნელობითი საქმიანობა, ხოლო დამატებითი საქმიანობის სფეროა - ფოტოგრაფიული საქმიანობა და სპეციალიზებული დიზაინერული საქმიანობა. შემოწმების მიერ შესწავლილ იქნა გადამხდელის მიერ წარმოდგენილი ინფორმაცია/დოკუმენტაცია, შემოწმების მიერ მესამე პირებისგან საქართველოს საგადასახადო კოდექსის 70-ე მუხლის საფუძველზე გამოთხოვილი ინფორმაცია, აგრეთვე შემოსავლების სამსახურის გადასახადების ადმინისტრირების საინფორმაციო სისტემაში არსებული ინფორმაცია, რომელთა შედეგად დადგინდა, რომ მეწარმეს დღგ-ის გადამხდელად სავალდებულო რეგისტრაციის ვალდებულება წარმოეშვა 2022 წლის ოქტომბრის თვიდან. შემოწმების მიერ გაანგარიშებულ იქნა დღგ-ის სავალდებულო რეგისტრაციის გარეშე საქმიანობის განმავლობაში დღგ-ით დასაბეგრი ბრუნვა. შედეგად, გადასახადის გადამხდელს დაერიცხა დღგ და საქართველოს საგადასახადო კოდექსის 282-ე მუხლით გათვალისწინებული ჯარიმა დღგ-ის გადამხდელად რეგისტრაციის გარეშე საქმიანობის პერიოდში განხორციელებული დღგ-ით დასაბეგრი ოპერაციის თანხის 5%-ის ოდენობით.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის ამავე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nპირველ სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nამავე კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას.\nსაქართველოს საგადასახადო კოდექსის 158-ე მუხლის პირველი ნაწილის თანახმად, დღგით დასაბეგრ პირად (შემდგომ - დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა.\nსაქართველოს საგადასახადო კოდექსის 165-ე მუხლის პირველი და მე-2 ნაწილების თანახმად: \n1. დასაბეგრი პირი, თუ ამ კოდექსით სხვა რამ არ არის გათვალისწინებული, ვალდებულია მის მიერ ნებისმიერი უწყვეტი 12 კალენდარული თვის განმავლობაში განხორციელებული დღგ-ით დასაბეგრი საქონლის მიწოდების/მომსახურების გაწევის ოპერაციების ჯამური თანხის 100 000 ლარისთვის გადაჭარბების დღიდან, არაუგვიანეს 2 სამუშაო დღეში დღგ-ის გადამხდელად რეგისტრაციის მიზნით, მიმართოს საგადასახადო ორგანოს.\n2. დასაბეგრ პირს დღგ-ის გამოანგარიშების და გადახდის ვალდებულება წარმოეშობა ამ მუხლის პირველი ნაწილით გათვალისწინებული დასაბეგრი ოპერაციის განხორციელების მომენტიდან (ამ ოპერაციის ჩათვლით), რომლის მიხედვითაც დასაბეგრი ოპერაციების ჯამურმა თანხამ 100 000 ლარს გადააჭარბა. \nსაქართველოს საგადასახადო კოდექსის 159-ე მუხლის პირველი ნაწილის „ა“ და „ბ“ ქვეპუნქტების თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება/მომსახურების გაწევა.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:\n 1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n 2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც. \nსაქართველოს საგადასახადო კოდექსის 165\n1\n მუხლის პირველი ნაწილის თანახმად, თუ პირის მიერ ბოლო 12 კალენდარული თვის განმავლობაში განხორციელებული ამ კოდექსის 165-ე მუხლის პირველი ნაწილით გათვალისწინებული დასაბეგრი ოპერაციების (გარდა ოპერაციებისა, რომელიც ამ კოდექსის შესაბამისად გათავისუფლებულია დღგ-ისგან, ამ კოდექსის 165-ე მუხლის მე-7 ნაწილის გათვალისწინებით) ჯამური თანხა დღგ-ის გარეშე 100 000 ლარს არ აღემატება და მისი დღგ-ის გადამხდელად უკანასკნელი რეგისტრაციის თარიღიდან 1 წელია გასული, მას შეუძლია დღგ-ის გადამხდელად რეგისტრაციის გაუქმების მოთხოვნით მიმართოს საგადასახადო ორგანოს.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nდადგენილი ფაქტობრივი გარემოებების მიხედვით, ი/მ \"------\" (ს/ნ \"------\") გადასახადის გადამხდელად რეგისტრირებულია 2021 წლის 9 ნოემბერს. 2021 წლის პირველი დეკემბრიდან მინიჭებული აქვს მცირე ბიზნესის სტატუსი. მეწარმე არასოდეს არ ყოფილა დღგ-ის გადამხდელი. ძირითადი საქმიანობის სფეროა - მთარგმნელობითი საქმიანობა, ხოლო დამატებითი საქმიანობის სფეროა - ფოტოგრაფიული საქმიანობა და სპეციალიზებული დიზაინერული საქმიანობა. მეწარმეს დღგ-ის გადამხდელად სავალდებულო რეგისტრაციის ვალდებულება წარმოეშვა 2022 წლის ოქტომბრის თვიდან.\nგადასახადის გადამხდელის მიერ საჩივარში დაფიქსირებულ არგუმენტაციასთან მიმართებით, შემოსავლების სამსახური მიუთითებს აუდიტის დეპარტამენტის წარმომადგენლის განმარტებასა და წარმოდგენილ ინფორმაციაზე, რომლის თანახმადაც, შემოწმებამ მეწარმის დღგ-ის სავალდებულო რეგისტრაციის შესაბამისი თარიღი (2022 წლის ოქტომბერი) განსაზღვრა, საკონტროლო-სალარო აპარატის ბრუნვის, პოსტერმინალის ბრუნვის და იმ საბანკო ჩარიცხვების საფუძველზე, რომელიც მიეკუთვნა ეკონომიკური საქმიანობიდან მიღებულ შემოსავალს. მეწარმეს უფიქსირდება როგორც საწარმოებისგან და მეწარმე ფიზიკური პირებისგან ჩარიცხული თანხები რომელთა დანიშნულებაშიც მითითებულია „მომსახურების გაწევის საფასური“, ისე მეწარმე და არამეწარმე ფიზიკური პირებისგან ჩარიცხული თანხები, რომელთა დანიშნულებაც არის „პირადი გადარიცხვა“, მაგრამ ჩარიცხული თანხების არსებითობიდან (კონკრეტული პირებისგან ჩარიცხვები ხორციელდებოდა სისტემატიურობიდან და მათი ნაწილი იყო მეწარმეები, რომლებიც გადამხდელის მსგავსი საქმიანობის სფეროში საქმიანობდნენ) გამომდინარე, შემოწმების მიერ მეწარმისგან გამოთხოვილ იქნა ნოტარიულად დამოწმებული ურთიერთშედარების აქტები. წარმოდგენილი ურთიერთშდარების აქტები შემოწმების მიერ სრულად იქნა გათვალისწინებული. \nრაც შეეხება, 2025 წლის ივლისსა და აგვისტოს თვეებში შპს „-------“-ის (ს/ნ \"------\") მიერ ჩარიცხული თანხების დღგ-ით დაბეგვრას, შემოსავლების სამსახური მიუთითებს დადგენილ ფაქტობრივ გარემოებაზე და აუდიტის დეპარტამენტის წარმომადგენლის განმარტებაზე, რომლის თანახმად გადამხდელი ხელშეკრულების საფუძველზე ახდენდა შპს „-------“-ისთვის ფოტოგრაფიული მომსახურების, კერძოდ ფირების გამჟღავნების მომსახურების გაწევას იჯარით აღებულ ფართში. შემოსავლების სამსახურის გადასახადების ადმინისტრირების საინფორმაციო სისტემის მონაცემებით, მომჩივანი 2022 წლის 17 იანვრიდან, 2023 წლის 17 იანვრამდე იყო შპს „------“-ის დაქირავებული თანამშრომელი, ხოლო სადაო პერიოდებში არ იყო დაქირავებული თანამშრომელი და მომსახურებას უწევდა როგორც მეწარმე ფიზიკური პირი. \nამასთან, შემოსავლების სამსახური აღნიშნავს, რომ საგადასახადო დავის ეტაპზე გადამხდელის მხრიდან არ წარმოდგენილა საჩივრებში მითითებული არგუმენტაციის დამადასტურებელი იმგვარი დოკუმენტაცია/მტკიცებულება, რომელიც შეცვლიდა შემოწმებით დადგენილ ფაქტობრივ გარემოებებს და გახდებოდა საგადასახადო ვალდებულებების კორექტირების საფუძველი. \nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად საგადასახადო ვალდებულებები განსაზღვრულია კანონმდებლობის მოთხოვნათა დაცვით, წარმოდგენილი საჩივარი დაუსაბუთებელია და არ უნდა დაკმაყოფილდეს.\nმე-2 სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 43-ე მუხლის პირველი ნაწილის „ა“ ქვეპუნქტზე, რომლის თანახმად, გადასახადის გადამხდელი ვალდებულია შეასრულოს საგადასახადო ვალდებულებები საქართველოს საგადასახადო კანონმდებლობით დადგენილი წესითა და პირობებით. ამავე მუხლის მე-4 ნაწილის მიხედვით, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით.\nსაქართველოს საგადასახადო კოდექსის 270-ე მუხლის პირველი ნაწილის თანახმად, საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის. ამავე მუხლის მე-2 ნაწილის თანახმად, საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 272-ე მუხლის პირველი ნაწილის თანახმად, საურავი არის საგადასახადო სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის.\nსაქართველოს საგადასახადო კოდექსის 282-ე მუხლის პირველი ნაწილის თანახმად, დღგის გადამხდელად რეგისტრაციის გარეშე საქმიანობა იწვევს პირის დაჯარიმებას რეგისტრაციის გარეშე საქმიანობის პერიოდში განხორციელებული დღგ-ით დასაბეგრი ოპერაციების (გარდა გათავისუფლებული ოპერაციებისა) თანხის 5 პროცენტის ოდენობით.\nსაქართველოს საგადასახადო კოდექსის 269-ე მუხლის მე-7 ნაწილის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.\nშემოსავლების სამსახური განმარტავს, რომ გადასახადის გადამხდელის კეთილსინდისიერება უკავშირდება მის მიერ დაშვებულ შეცდომას, გადამხდელი კეთილსინდისიერია იმ შემთხვევაში თუ სამართალდარღვევა გამოწვეულია მის მიერ დაშვებული შეცდომით (არცოდნით). კეთილსინდისიერება გულისხმობს პირის სუბიექტურ დამოკიდებულებას მის მიერ ჩადენილი ქმედებისადმი. პირი მოქმედებს საპატიებელი შეცდომის პირობებში ანუ მან არ იცოდა და არც შეიძლებოდა სცოდნოდა, რომ ჩადიოდა აკრძალულ ქმედებას (სამართალდარღვევას). საქართველოს საგადასახადო კოდექსის 269-ე მუხლის მე-7 ნაწილის მიზანია საგადასახადო პასუხისმგებლობისგან გაათავისუფლოს პირი, რომელიც სამართლებრივი შეცდომის არეალში მოქმედებდა, რადგან სამართლებრივი შეცდომის დროს პირი არასწორად აფასებს ჩადენილი ქმედების სამართლებრივ არსს და ამ ქმედებით გამოწვეულ სამართლებრივ შედეგს.\nშემოსავლების სამსახური მიუთითებს ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები, ამასთან, მომჩივანი ვერ უთითებს ფაქტობრივ და სამართლებრივ გარემოებებზე, რომლითაც დადასტურდება, რომ გადასახადის გადამხდელი საგადასახადო ვალდებულებების არაჯეროვნად შესრულებისას მოქმედებდა სამართლებრივი შეცდომის არეალში. შესაბამისად, საგადასახადო შემოწმების შედეგად განსაზღვრული სანქციის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება. ამდენად, გადასახადის გადამხდელის საჩივარი დაუსაბუთებელია და არ უნდა დაკმაყოფილდეს\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ: \n1. ი/მ \"------\"-ის (ს/ნ \"------\") საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/18927b2e-0a89-44a4-9c2a-06c1e9ae2722",
        "type": "დოკუმენტი"
    },
    {
        "id": "ff2bedba-f32a-42cc-8f0e-5f8d3c7751d6",
        "title": "ბრძანება №2995",
        "date": "2026-02-12T00:00:00",
        "content": "N 2995\n12 თებერვალი 2026 \nბ რ ძ ა ნ ე ბ ა \nი/მ ------- (ს/ნ ---------------) \n(მის.: ----------------------------) \n2026 წლის 20 იანვრის საჩივრის \nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 4 თებერვლის სხდომაზე (ოქმი №10) განიხილა ი/მ ----- (ს/ნ -----) 2026 წლის 20 იანვრის №100106/1/2026 საჩივარი, შემოსავლების სამსახურის აუდიტის დეპარტამენტის 2025 წლის 23 დეკემბრის №085-33 საგადასახადო მოთხოვნასთან დაკავშირებით. \nსადავო საკითხი:\nგადამხდელი განმარტავს, რომ მინიჭებული აქვს მცირე ბიზნესის სტატუსი საცალო ვაჭრობაზე, ამასთან, ახორციელებს საქართველოში წარმოებულ სოფლის მეურნეობის პროდუქციას და საქართველოს ბინადარი ცხოველისგან მიღებული რძის პროდუქტების რეალიზაციას. გადამხდელის განმარტებით, დღგ-თი დასაბეგრ საქონელს ბეგრავდა კანონის შესაბამისად და იხდიდა გადასახადებს, ხოლო სოფლის მეურნეობის პროდუქციის ნაწილის (ნადუღი, კარაქი) დღგ-ით დაბეგვრასთან დაკავშირებით არ ჰქონდა ინფორმაცია. გადამხდელი მიუთითებს, რომ სამართალდარღვევა გამოწვეულია არცოდნით, ხოლო დარიცხული თანხები წარმოადგენს მძიმე ფინანსურ ტვირთს. აღნიშნულიდან გარემოებების გათვალისწინებით, გადამხდელი ითხოვს დარიცხული ჯარიმა/საურავის მოხსნას. \nფაქტობრივი გარემოებები:\nსაქმის ირგვლივ არსებული მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 21 ოქტომბრის №23064 ბრძანების საფუძველზე განხორციელდა ი/მ ----- (ს/ნ ------) საქმიანობის კამერალური საგადასახადო შემოწმება 2022 წლის პირველი იანვრიდან 2025 წლის პირველ სექტემბრამდე საანგარიშო პერიოდის საკონტროლო-სალარო აპარატითა და პოსტერმინალით განხორციელებული ანგარიშსწორებისას მიღებული თანხების დღგ-ის დეკლარაციაში ასახვის სისწორის დადგენის მიზნით. საგადასახადო შემოწმების შედეგებზე 2025 წლის 18 დეკემბერს შედგა საგადასახადო შემოწმების აქტი, გამოიცა 2025 წლის 23 დეკემბრის №28130 ბრძანება და ამავე თარიღის №085-33 საგადასახადო მოთხოვნა, რომლის მიხედვით გადასახადის გადამხდელს ბიუჯეტში გადასახდელად დამატებით განესაზღვრა სულ 46 945 ლარი, მათ შორის, გადასახადი 26 198 ლარი, ჯარიმა 13 345 ლარი და საურავი 7 400 ლარი.\nსადავო საკითხთან დაკავშირებით, საგადასახადო შემოწმების აქტის მიხედვით განხორციელებული დარიცხვა განპირობებულია შემდეგი გარემოებით: \nინდივიდუალური მეწარმე ------ საქმიანობის საგანს წარმოადგენს საცალო ვაჭრობა არასპეციალიზებულ მაღაზიებში, უპირატესად საკვები პროდუქტებით, სასმელებით ან თამბაქოს ნაწარმით, დამატებით საცალო ვაჭრობა ხილით და ბოსტნეულით, ქალაქ ------ში. გადამხდელს გააჩნია საკონტროლო-სალარო აპარატი და პოსტ-ტერმინალი, რომელთა გამოყენებით აღრიცხავს პროდუქციის რეალიზაციიდან მიღებულ შემოსავალს. შემოწმებით გამოვლინდა, რომ მეწარმე ახორციელებს როგორც დღგ-ით დასაბეგრი, ასევე დღგ-ისგან გათავისუფლებული პროდუქციის რეალიზაციას. კერძოდ, საქართველოს საგადასახადო კოდექსის 172-ე მუხლის მე-4 ნაწილის „უ“ და „ფ“ ქვეპუნქტებით გათავისუფლებულ საქართველოში წარმოებულ სოფლის მეურნეობის პროდუქციისა და საქართველოს ბინადარი ცხოველისგან მიღებული პროდუქტის სამრეწველო გადამუშავების შედეგად წარმოებული ყველის რეალიზაციას. მეწარმე არის დღგ-ის გადამხდელად რეგისტრირებული. შემოსავლების სამსახურის გადასახადების ადმინისტრირების საინფორმაციო სისტემის, მეწარმის მიერ წარმოდგენილი სააღრიცხვო მასალების, საკონტროლო-სალარო აპარატის, საბანკო ტერმინალების მონაცემებისა და საბანკო ამონაწერების ანალიზის შედეგად დადგინდა მეწარმის მიერ მიღებული შემოსავლის მოცულობა. გადამხდელს არ გააჩნია სააღრიცხვო დოკუმენტაცია, რომლის მიხედვითაც სრულყოფილად გაიმიჯნებოდა დღგ-ით დასაბეგრი და დღგ-ისგან გათავისუფლებული შემოსავლის მოცულობები. გარდა ამისა, რეალიზებული საქონლის დადგენის მიზნით შემოწმებამ იხელმძღვანელა გადამხდელის მიერ მოწოდებული სააღრიცხვო ჟურნალის ელექტრონული ვერსიით, რომელიც შეიცავდა დღგ-ით დასაბეგრ და დღგ-ისგან გათავისუფლებულ საქონელს.\nსაქართველოს საგადასახადო კოდექსის 73-ე მუხლის მე-5 ნაწილისა და ზემოაღნიშნული ფაქტობრივი გარემოებების გათვალისწინებით, შემოწმების შედეგად დადგინდა დასაბეგრი ბრუნვის პროპორცია, რაზე დაყრდნობითაც არაპირდაპირი მეთოდით განისაზღვრა დღგ-თ დასაბეგრი ბრუნვა 857 153 ლარის ოდენობით. შესამოწმებელ პერიოდში გადამხდელის მიერ დეკლარირებულ ბრუნვა შეადგენს 711 603 ლარს. შედეგად, გადასახადის გადამხდელს დამატებით დაუდგინდა 145 550 ლარის დღგ-ით დასაბეგრი ბრუნვა. ყოველივე აღნიშნულიდან გამომდინარე, საქართველოს საგადასახადო კოდექსის 159- ე და 163-ე მუხლების საფუძველზე, გადამხდელს დაერიცხა დღგ და ჯარიმა ამავე კოდექსის 275-ე მუხლის შესაბამისად.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-2 ნაწილის თანახმად, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში. ამავე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nსადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 43-ე მუხლის მე-4 ნაწილზე, რომლის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა. \nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით. \nსაქართველოს საგადასახადო კოდექსის 270-ე მუხლის პირველი ნაწილის თანახმად, საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის. ამავე მუხლის მე-2 ნაწილის თანახმად, საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 272-ე მუხლის პირველი ნაწილის თანახმად, საურავი არის საგადასახადო სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის.\nამავე კოდექსის 275-ე მუხლის თანახმად:\n1. პირის მიერ საგადასახადო დეკლარაციაში/გაანგარიშებაში გადასახადის თანხის შემცირება, თუ იგი გამოწვეულია საგადასახადო კონტროლის განმახორციელებელი ორგანოს მიერ პირის საგადასახადო ვალდებულების წარმოშობის მომენტის (პერიოდის) შეცვლით, - იწვევს პირის დაჯარიმებას შემცირებული გადასახადის თანხის 10 პროცენტის ოდენობით.\n2. საგადასახადო დეკლარაციაში/გაანგარიშებაში გადასახადის თანხის შემცირება, გარდა ამ მუხლის პირველი, 2\n1\n და 2\n2\n ნაწილებით გათვალისწინებული შემთხვევებისა, იწვევს დაჯარიმებას შემცირებული გადასახადის თანხის 50 პროცენტის ოდენობით.\n2\n1\n . საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტს არ აღემატება, - იწვევს დაჯარიმებას შემცირებული გადასახადის თანხის 10 პროცენტის ოდენობით.\n2\n2\n . საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტზე მეტია და 20 პროცენტს არ აღემატება, - იწვევს დაჯარიმებას შემცირებული გადასახადის თანხის 25 პროცენტის ოდენობით.\nსაქართველოს საგადასახადო კოდექსის 269-ე მუხლის მე-7 ნაწილის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.\nშემოსავლების სამსახური განმარტავს, რომ გადასახადის გადამხდელის კეთილსინდისიერება უკავშირდება მის მიერ დაშვებულ შეცდომას, გადამხდელი კეთილსინდისიერია იმ შემთხვევაში თუ სამართალდარღვევა გამოწვეულია მის მიერ დაშვებული შეცდომით (არცოდნით). კეთილსინდისიერება გულისხმობს პირის სუბიექტურ დამოკიდებულებას მის მიერ ჩადენილი ქმედებისადმი. პირი მოქმედებს საპატიებელი შეცდომის პირობებში ანუ მან არ იცოდა და არც შეიძლებოდა სცოდნოდა, რომ ჩადიოდა აკრძალულ ქმედებას (სამართალდარღვევას). საქართველოს საგადასახადო კოდექსის 269-ე მუხლის მე-7 ნაწილის მიზანია საგადასახადო პასუხისმგებლობისგან გაათავისუფლოს პირი, რომელიც სამართლებრივი შეცდომის არეალში მოქმედებდა, რადგან სამართლებრივი შეცდომის დროს პირი არასწორად აფასებს ჩადენილი ქმედების სამართლებრივ არსს და ამ ქმედებით გამოწვეულ სამართლებრივ შედეგს.\nშემოსავლების სამსახური მიუთითებს ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები, შესაბამისად, საგადასახადო შემოწმების შედეგად განსაზღვრულ საგადასახადო ვალდებულებებზე დარიცხული ჯარიმა/საურავი შეესაბამება კანონმდებლობის მოთხოვნებს. ამასთან, განსახილველ შემთხვევაში, საგადასახადო შემოწმების შედეგად დაკისრებული სანქციის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება. ამდენად, შემოსავლების სამსახურმა მიიჩნია, რომ გადამხდელის საჩივარი დაუსაბუთებელია და არ უნდა დაკმაყოფილდეს.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ: \n1. ი/მ ----- (ს/ნ -----) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. ქუთაისი, ვიქტორ კუპრაძის ქ. №11), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/ff2bedba-f32a-42cc-8f0e-5f8d3c7751d6",
        "type": "დოკუმენტი"
    },
    {
        "id": "fa97bf43-dda7-4cfd-9230-f864e9ab022d",
        "title": "ბრძანება №2927",
        "date": "2026-02-11T00:00:00",
        "content": "N 2927\n11 თებერვალი 2026 \nბ რ ძ ა ნ ე ბ ა\nა(ა)იპ „---ის“ (ს/ნ ---) \n(მის.: ---) 2026 წლის 9 და 12 იანვრის \nსაჩივრების ნაწილობრივ დაკმაყოფილების თაობაზე\nშემოსავლების სამსახურმა დავების განხილვის საბჭოს 2026 წლის 5 თებერვლის სხდომაზე (ოქმი №11) განიხილა ა(ა)იპ „---ის“ (ს/ნ ---) 2026 წლის 9 იანვრის №99851/1/2026 და 12 იანვრის №99900/1/2026 საჩივრები, შემოსავლების სამსახურის აუდიტის დეპარტამენტის 2025 წლის 11 დეკემბრის №225-25 საგადასახადო მოთხოვნასთან დაკავშირებით.\nსადავო საკითხი: \nგადამხდელი არ ეთანხმება დარიცხულ გადასახადებს. განმარტავს, რომ ა(ა)იპ დღგ-ს გადამხდელად დარეგისტრირდა 2024 წლის 20 აგვისტოს, მას შემდეგ რაც პირველად მიიღო მონაწილეობა სახელმწიფო ტენდერში. იქიდან გამომდინარე, რომ აღნიშნულ პერიოდში ა(ა)იპ-ს არ ყავდა ფინანსური მენეჯერი და არც ბუღალტერი, ვერ მოხდა შესაბამისი დეკლარაციების წარდგენა, ხოლო შემდგომში ვერ მოხერხდა თანამშრომლობა შემოსავლების სამსახურის აუდიტის დეპარტამენტთან. ხოლო ბუღალტერის და იურისტის დაქირავება მოხდა მოგვიანებით. გადამხდელი მიუთითებს, რომ წარმოადგენს ხარჯის დამადასტურებელ დოკუმენტაციას, რათა მოხდეს დარიცხული დამატებული ღირებულების და საშემოსავლო გადასახადების გადაანგარიშება.\nფაქტობრივი გარემოებები:\nსაქმის მასალებით დგინდება, რომ შემოსავლების სამსახურის აუდიტის დეპარტამენტის 2025 წლის 20 ოქტომბრის №22739 ბრძანების საფუძველზე ჩატარდა ა(ა)იპ „---ის“ (ს/ნ ---) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2022 წლის 14 თებერვლიდან 2025 წლის პირველ სექტემბრამდე საანგარიშო პერიოდები. საგადასახადო შემოწმების შედეგებზე 2025 წლის 9 დეკემბერს შედგა საგადასახადო შემოწმების აქტი, გამოიცა 2025 წლის 11 დეკემბრის №27323 ბრძანება და ამავე თარიღის №225-25 საგადასახადო მოთხოვნა, რომლის საფუძველზე გადასახადის გადამხდელს გადასახდელად განესაზღვრა სულ 110 769 ლარი, მათ შორის გადასახადი 71 476 ლარი, ჯარიმა 30 442 ლარი და საურავი 8 851 ლარი. \nსადავო საკითხთან დაკავშირებით, საგადასახადო შემოწმების აქტის მიხედვით განხორციელებული დარიცხვა განპირობებულია შემდეგი გარემოებით: \n● ა(ა)იპ ,,---ის\" (ს/ნ ---) საქმიანობის სფეროა ტრენინგებისა და ბანაკების მოწყობა/ორგანიზება. ორგანიზაციის მისამართია: ქ. ---. ტრენინგებისა და ბანაკების განხორციელების ადგილი ინდივიდუალურია ყველა პროექტში, პროექტები ხორციელდება საქართველოს მასშტაბით სხვადასხვა სასტუმროებში. გადასახადის გადამხდელი 2024 წლის 20 აგვისტოდან არის დღგ-ის გადამხდელად რეგისტრირებული. გადასახადის გადამხდელი არ თანამშრომლობდა საგადასახადო ორგანოსთან, შესაბამისად იგი დაჯარიმებულ იქნა საქართველოს საგადასახადო კოდექსის 279-ე მუხლის პირველი ნაწილის შესაბამისად. სახელმწიფო შესყიდვების ერთიანი ელექტრონული სისტემის მონაცემების შესწავლის საფუძველზე დადგინდა, რომ გადამხდელს განხორციელებული ოპერაციები არ ჰქონდა ასახული შესაბამისი პერიოდის დღგ-ის დეკლარაციაში, აგრეთვე 2023 წლის 22 აგვისტოდან 2023 წლის 8 დეკემბრამდე საანგარიშო პერიოდში მიღებული შემოსავალი აღემატება 100 000 ლარს.\nსაქართველოს საგადასახადო კოდექსის 165-ე მუხლის პირველი ნაწილის შესაბამისად, გადასახადის გადამხდელს 2023 წლის 8 დეკემბერს განესაზღვრა დღგ-ის გადამხდელად რეგისტრაციის ვალდებულება და ამავე კოდექსის 159-ე მუხლის შესაბამისად დაიბეგრა დამატებული ღირებულების გადასახადით.\nამასთან, შემოწმების მიერ დღგ-ის გადამხდელად რეგისტრაციის შემდგომ განხორციელებულ ოპერაციებზე, გადასახადის გადამხდელს განესაზღვრა დამატებითი საგადასახადო ვალდებულებები დღგ-ში, აგრეთვე დაერიცხა ჯარიმა საქართველოს საგადასახადო კოდექსის 275-ე მუხლის მეორე ნაწილის შესაბამისად, ხოლო 08.12.2023-დან 20.08.2024-მდე პერიოდში განხორციელებულ ოპერაციებზე ამავე კოდექსის 282-ე მუხლის პირველი ნაწილის შესაბამისად.\n● გადამხდელი არ თანამშრომლობდა საგადასახადო შემოწმებასთან. დაჯარიმებულია ინფორმაციის წარუდგენლობისთვის. ამასთან, განხორციელდა საგადასახადო მონიტორინგის დეპარტამენტის მიერ სალაროში ნაღდი ფულის განსაზღვრის პროცედურა, რომლის მიხედვითაც სალაროში ნაღდი ფულის ნაშთი შესამოწმებელი პერიოდის ბოლოს შეადგენს 0 ლარს.\nსაქართველოს საგადასახადო კოდექსის 49-ე მუხლის და ამავე კოდექსის 73-ე მუხლის მე-5 ნაწილის გათვალისწინებით, არაპირდაპირი მეთოდით დაანგარიშდა გადამხდელის ფულადი სახსრების მოძრაობა. შემოწმებით დადგენილ შემოსავლებს გამოაკლდა ეკონომიკურ საქმიანობასთან დაკავშირებული ხარჯები. შესწავლილი იქნა შესამოწმებელი პერიოდის შემოსავლები, რომელსაც შეუპირისპირდა ყველა დოკუმენტურად დადასტურებული ხარჯი და გაანგარიშებულ იქნა განკარგვადი თანხა/სალაროს ნაშთი, აღნიშნული თანხის არსებობა საწარმოში არ დასტურდება. შესაბამისად, საქართველოს საგადასახადო კოდექსის 73-ე მუხლის მე-9 ნაწილის შესაბამისად ჩაითვალა კომპანიის ანგარიშვალდებულ პირზე გაცემულ ხელფასად შესამოწმებელი პერიოდის ბოლოს და დაიბეგრა გადახდის წყაროსთან ამავე კოდექსის 101-ე და 154-ე მუხლების საფუძველზე. \nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა უნდა დაკმაყოფილდეს ნაწილობრივ შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-6 ნაწილის მიხედვით, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nსადავო საკითხთან დაკავშირებით,\n შემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nამავე კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას.\nსაქართველოს საგადასახადო კოდექსის 158-ე მუხლის პირველი ნაწილის თანახმად, დღგ-ით დასაბეგრ პირად (შემდგომ - დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა. საქართველოს საგადასახადო კოდექსის 165-ე მუხლის პირველი და მე-2 ნაწილების თანახმად:\n1. დასაბეგრი პირი, თუ ამ კოდექსით სხვა რამ არ არის გათვალისწინებული, ვალდებულია მის მიერ ნებისმიერი უწყვეტი 12 კალენდარული თვის განმავლობაში განხორციელებული დღგ-ით დასაბეგრი საქონლის მიწოდების/მომსახურების გაწევის ოპერაციების ჯამური თანხის 100 000 ლარისთვის გადაჭარბების დღიდან, არაუგვიანეს 2 სამუშაო დღეში დღგ-ის გადამხდელად რეგისტრაციის მიზნით, მიმართოს საგადასახადო ორგანოს.\n2. დასაბეგრ პირს დღგ-ის გამოანგარიშების და გადახდის ვალდებულება წარმოეშობა ამ მუხლის პირველი ნაწილით გათვალისწინებული დასაბეგრი ოპერაციის განხორციელების მომენტიდან (ამ ოპერაციის ჩათვლით), რომლის მიხედვითაც დასაბეგრი ოპერაციების ჯამურმა თანხამ 100 000 ლარს გადააჭარბა.\nსაქართველოს საგადასახადო კოდექსის 159-ე მუხლის პირველი ნაწილის „ა“ და „ბ“ ქვეპუნქტების თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება/მომსახურების გაწევა.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:\n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაქართველოს საგადასახადო კოდექსის 174-ე მუხლის პირველი ნაწილის თანახმად, დღგ-ის ჩათვლა არის დასაბეგრი პირის უფლება, შეიმციროს გადასახდელი დღგ-ის თანხა საქონლის მიწოდებასთან/მომსახურების გაწევასთან დაკავშირებული ხარჯის სხვადასხვა კომპონენტის ღირებულებაზე პირდაპირ მიკუთვნებული დღგ-ის თანხით. ამავე მუხლის მე-2 ნაწილის თანახმად, დღგ-ის ჩათვლის უფლება წარმოიშობა ჩასათვლელი დღგის თანხის დარიცხვის ვალდებულების წარმოშობის (შესაბამისი ოპერაციის დღგ-ით დაბეგვრის) მომენტიდან. ამავე მუხლის მე-3 ნაწილის თანახმად, დღგ-ის ჩათვლის უფლება აქვს მხოლოდ დღგ-ის გადამხდელად რეგისტრირებულ დასაბეგრ პირს.\nსაქართველოს საგადასახადო კოდექსის 175-ე მუხლის პირველი ნაწილის „ა“, „ბ“ და ,,გ“ ქვეპუნქტების თანახმად, თუ საქონელი/მომსახურება გამიზნულია ან გამოიყენება დღგ-ით დასაბეგრი ოპერაციის განხორციელებისთვის, დასაბეგრ პირს უფლება აქვს ჩაითვალოს:\nა) საქართველოს ტერიტორიაზე სხვა დასაბეგრი პირისგან ამ საქონლის/მომსახურების შეძენისთვის გადახდილი/გადასახდელი დღგ.\nბ) ამ კარის შესაბამისად საქონლის მიწოდებად ან მომსახურების გაწევად განხილულ ოპერაციებთან დაკავშირებით გადასახდელი დღგ.\nგ) საქონლის იმპორტისას გადახდილი/გადასახდელი დღგ.\nსაქართველოს საგადასახადო კოდექსის 176-ე მუხლის პირველი ნაწილის „ა“ და „ბ“ ქვეპუნქტების თანახმად, დღგ-ის ჩათვლის მიღების საფუძველია:\nა) ამ კოდექსის 175-ე მუხლის პირველი ნაწილის „ა“ და „ბ“ ქვეპუნქტებითა და მე-2 ნაწილით გათვალისწინებულ შემთხვევებში – საქონლის/მომსახურების შეძენასთან დაკავშირებით ამ კოდექსით დადგენილი წესით გამოწერილი საგადასახადო ანგარიშ-ფაქტურა;\nბ) ამ კოდექსის 175-ე მუხლის პირველი ნაწილის „გ“ ქვეპუნქტით გათვალისწინებულ შემთხვევაში – საქონლის იმპორტთან დაკავშირებით, იმპორტის დეკლარაცია.\nსაქართველოს საგადასახადო კოდექსის 180-ე მუხლის პირველი ნაწილის თანახმად, თუ ამ კოდექსით სხვა რამ არის დადგენილი, დღგ-ის გადამხდელად რეგისტრირებული დასაბეგრი პირის მიერ სხვა დასაბეგრი პირისთვის საქონლის მიწოდების ან მომსახურების გაწევის შემთხვევაში, გამოიწერება საგადასახადო ანგარიშ-ფაქტურა. ,,გადასახადების ადმინისტრირების შესახებ“ საქართველოს ფინანსთა მინისტრის 2010 წლის 31 დეკემბრის №996 ბრძანებით დამტკიცებული ინსტრუქციის 72-ე მუხლის პირველი ნაწილის თანახმად, თუ საქონელი/მომსახურება გამიზნულია ან გამოიყენება დღგ-ით დასაბეგრი ოპერაციის განხორციელებისთვის, გარდა ჩათვლის უფლების გარეშე გათავისუფლებული დასაბეგრი ოპერაციებისა, დასაბეგრ პირს უფლება აქვს ჩაითვალოს:\nა) საქართველოს ტერიტორიაზე სხვა დასაბეგრი პირისგან ამ საქონლის/მომსახურების შეძენისთვის გადახდილი/გადასახდელი დღგ;\nბ) ანაზღაურების სანაცვლოდ საქონლის მიწოდებად ან მომსახურების გაწევად, განხილულ ოპერაციებთან დაკავშირებით გადასახდელი დღგ;\nგ) საქონლის იმპორტისას გადახდილი/გადასახდელი დღგ; ხოლო, მე-3 ნაწილის ,,ა“ და ,,ბ“ ქვეპუნქტების თანახმად, დასაბეგრ პირს უფლება არ აქვს ჩაითვალოს:\nა) დღგ, თუ იგი არ არის რეგისტრირებული დღგ-ის გადამხდელად;\nბ) იმ საქონელზე/მომსახურებაზე (გარდა ძირითადი საშუალებებისა) გაწეული ხარჯის ღირებულებაზე მიკუთვნებული დღგ-ის თანხა, რომელიც დასაბეგრი პირის მიერ დღგ-ის გადამხდელად რეგისტრაციამდე პერიოდში გამოყენებულია დასაბეგრ ოპერაციებში.\nსაქართველოს საგადასახადო კოდექსის 73-ე მუხლის მე-5 ნაწილის ,,ა“ ქვეპუნქტის მიხედვით, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა.\nსაქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს. ამავე მუხლის მე-4 ნაწილის მიხედვით, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს.\nსაქართველოს საგადასახადო კოდექსის 101-ე მუხლის პირველი ნაწილის თანახმად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაქართველოს საგადასახადო კოდექსის 154-ე მუხლის პირველი ნაწილის „ა“ ქვეპუნქტის თანახმად, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს.\nამავე მუხლის მე-2 ნაწილის „ა“ და „ბ“ ქვეპუნქტების თანახმად, გადახდის წყაროსთან გადასახადის დაკავებისას: ა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი ვალდებულიაბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 105-ე მუხლის მე-2 ნაწილის თანახმად, თუ ამ კოდექსით სხვა რამ არ არის გათვალისწინებული, ყველა ხარჯი დოკუმენტურად უნდა იყოს დადასტურებული. საქართველოს საგადასახადო კოდექსის 72-ე მუხლის პირველის ნაწილის თანახმად, პირველადი საგადასახადო დოკუმენტი არის წერილობითი დოკუმენტი, რომლითაც შესაძლებელია სამეურნეო ოპერაციის მონაწილე მხარეთა იდენტიფიცირება, აქვს თარიღი და მოიცავს მიწოდებული საქონლის/გაწეული მომსახურების ჩამონათვალსა და ღირებულებას.\nსაქართველოს საგადასახადო კოდექსის 43-ე მუხლის მე-4 ნაწილის მიხედვით, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს ზოგადი ადმინისტრაციული კოდექსის 96-ე მუხლის თანახმად, ადმინისტრაციული ორგანო ვალდებულია ადმინისტრაციული წარმოებისას გამოიკვლიოს საქმისათვის ყველა მნიშვნელოვანი გარემოება და გადაწყვეტილება მიიღოს ამ გარემოებათა შეფასებისა და ურთიერთშეჯერების საფუძველზე. მოქმედი კანონმდებლობის მიხედვით, ინდივიდუალური ადმინისტრაციულ-სამართლებრივი აქტი, რომელიც გამოცემულია წერილობითი სახით, აუცილებელია შეიცავდეს დასაბუთებას, კერძოდ, მასში მითითებული უნდა იყოს ის სამართლებრივი და ფაქტობრივი წანამძღვრები, რომელთა საფუძველზეც გამოიცა იგი. იმ შემთხვევაშიც კი, თუ ადმინისტრაციული ორგანო მოქმედებს დისკრეციული უფლებამოსილების ფარგლებში, იგი ვალდებულია, აქტის დასაბუთებაში მიუთითოს იმ გარემოებებზე, რომლებიც საფუძვლად დაედო მის მიერ მიღებულ გადაწყვეტილებას.\nსაგადასახადო შემოწმების აქტით დგინდება, რომ გადამხდელს სახელმწიფო შესყიდვების ერთიანი ელექტრონული სისტემაში ასახული ოპერაციები არ ჰქონდა დაბეგრილი შესაბამისი პერიოდის დღგ-ის დეკლარაციაში, აგრეთვე 2023 წლის 22 აგვისტოდან 2023 წლის 8 დეკემბრამდე საანგარიშო პერიოდში მიღებული შემოსავალი აღემატება 100 000 ლარს. საქართველოს საგადასახადო კოდექსის 165- ე მუხლის პირველი ნაწილის შესაბამისად, გადასახადის გადამხდელს 2023 წლის 8 დეკემბერს განესაზღვრა დღგ-ის გადამხდელად რეგისტრაციის ვალდებულება და აღნიშნული თანხა დაიბეგრა დამატებული ღირებულების გადასახადით, ამასთან, შემოწმების მიერ დღგ-ის გადამხდელად რეგისტრაციის შემდგომ განხორციელებულ ოპერაციებზე, გადასახადის გადამხდელს განესაზღვრა დამატებითი საგადასახადო ვალდებულებები დღგ-ში. ასევე, შემოწმების მიერ არაპირდაპირი მეთოდის გამოყენებით გაანგარიშდა გადამხდელის ფულადი სახსრების მოძრაობა. შესწავლილი იქნა შესამოწმებელი პერიოდის შემოსავლები, რომელსაც შეუპირისპირდა ყველა დოკუმენტურად დადასტურებული ხარჯი და გაანგარიშებულ იქნა განკარგვადი თანხა, აღნიშნული თანხის არსებობა საწარმოში არ დასტურდება (საგადასახადო მონიტორინგის დეპარტამენტის მიერ ჩატარებულია სალაროში ნაღდი ფულის განსაზღვრის პროცედურა). შესაბამისად, განკარგვადი თანხა ჩაითვალა კომპანიის ანგარიშვალდებულ პირზე გაცემულ ხელფასად შესამოწმებელი პერიოდის ბოლოს და დაიბეგრა გადახდის წყაროსთან.\nსაშემოსავლო გადასახადში განსაზღვრულ საგადასახადო ვალდებულებებთან დაკავშირებით, შემოსავლების სამსახური ყურადღებას ამახვილებს გადასახადის გადამხდელის არგუმენტაციაზე, რომ დამატებით წარმოადგენს ხარჯის დამადასურებელ მტკიცებულებებს. \nზემოხსენებული სამართლებრივი ნორმების, დადგენილი ფაქტობრივი გარემოებებისა და გადამხდელის არგუმენტების გათვალისწინებით, შემოსავლების სამსახურმა მიიჩნია, რომ გადასახადის გადამხდელს უნდა მიეცეს წინადადება, ამ ბრძანების ჩაბარებიდან 15 კალენდარული დღის ვადაში, აუდიტის დეპარტამენტს წარუდგინოს ხარჯის დამადასტურებელი დოკუმენტები. განსაზღვრულ ვადაში მტკიცებულებების წარდგენის შემთხვევაში, დაევალოს აუდიტის დეპარტამენტს შეისწავლოს წარდგენილი მტკიცებულებები და შესწავლის შედეგების გათვალისწინებით განახორციელოს საგადასახადო ვალდებულებების კორექტირება (შემცირება). დღგ-ის ჩასათვლელ თანხებთან დაკავშირებით, შემოსავლების სამსახური ყურადღებას ამახვილებს 2023 წლის 14 დეკემბრის №31614 ბრძანებაზე, რომლითაც ცვლილება შევიდა „ცალკეულ შემთხვევებში გადასახადის გადამხდელისათვის საგადასახადო ანგარიშფაქტურის, საგადასახადო დოკუმენტის გამოწერის/დადასტურების და სასაქონლო ზედნადების გამოწერის გადამხდელის მიერ გამოწერილი ელექტრონული საგადასახადო ანგარიშ-ფაქტურის გამოყენების სპეციალური წესის განსაზღვრის შესახებ“ ინსტრუქციის დამტკიცების თაობაზე“ შემოსავლების სამსახურის უფროსის 2022 წლის 16 თებერვლის №\n3751\n ბრძანებაში და განმარტავს, რომ არაკვალიფიციური დღგ-ის გადასახადის გადამხდელის საგადასახადო შემოწმებისას, თუ იდენტიფიცირდება მიღებული (დასადასტურებელი) საგადასახადო ანგარიშ-ფაქტურა, რომელშიც მითითებული დასაბეგრი ოპერაციის პერიოდი (თვე) მოიცვა საგადასახადო შემოწმებამ, დასაშვებია, გადასახადის გადამხდელს მიეცეს უფლება დაადასტუროს შესაბამისი საგადასახადო ანგარიშ-ფაქტურა და დღგ-ის ჩათვლისთვის დადგენილი წესის შესაბამისად განხორციელდეს დღგ-ის ჩათვლა. \nზემოხსენებული სამართლებრივი ნორმების და საქმეზე არსებული მასალების გათვალისწინებით, შემოსავლების სამსახური მიიჩნევს, რომ ჩასათვლელი დღგ-ის თანხის დაზუსტების მიზნით, გადასახადის გადამხდელს უნდა მიეცეს წინადადება ამ ბრძანების ჩაბარებიდან 15 კალენდარული დღის ვადაში, აუდიტის დეპარტამენტს წარუდგინოს საჩივარში მითითებული არგუმენტაციის დოკუმენტურად დადასტურებული მტკიცებულებები. ხოლო თავის მხრივ უნდა დაევალოს აუდიტის დეპარტამენტს სადავო საკითხი შეისწავლოს „ცალკეულ შემთხვევებში გადასახადის გადამხდელისათვის საგადასახადო ანგარიშ-ფაქტურის, საგადასახადო დოკუმენტის გამოწერის/დადასტურების და სასაქონლო ზედნადების გამოწერის გადამხდელის მიერ გამოწერილი ელექტრონული საგადასახადო ანგარიშ-ფაქტურის გამოყენების სპეციალური წესის განსაზღვრის შესახებ“ ინსტრუქციის დამტკიცების თაობაზე“ შემოსავლების სამსახურის უფროსის 2022 წლის 16 თებერვლის №3751 ბრძანებაში ცვლილების შეტანის თაობაზე 2023 წლის 14 დეკემბრის №31614 ბრძანების შესაბამისად და დღგ-ის ჩათვლის მიღებასთან დაკავშირებით კანონმდებლობით დადგენილი შეზღუდვების გათვალისწინებით, უზრუნველყოს საგადასახადო ვალდებულებების კორექტირება (შემცირება).\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ: \n1. ა(ა)იპ „---ის“ (ს/ნ ---) საჩივარი დაკმაყოფილდეს ნაწილობრივ;\n2. საშემოსავლო გადასახადში განსაზღვრული საგადასახადო ვალდებულებების დაზუსტების მიზნით:\nა) გადასახადის გადამხდელს მიეცეს წინადადება, ამ ბრძანების ჩაბარებიდან 15 კალენდარული დღის ვადაში, აუდიტის დეპარტამენტს წარუდგინოს ხარჯის დამადასტურებელი დოკუმენტები;\nბ) გადასახადის გადამხდელის მიერ ამ ბრძანების სარეზოლუციო ნაწილის მე-2 პუნქტის „ა“ ქვეპუნქტით განსაზღვრულ ვადაში შესაბამისი მტკიცებულებების წარდგენის შემთხვევაში, დაევალოს აუდიტის დეპარტამენტს შეისწავლოს წარდგენილი მტკიცებულებები და შესწავლის შედეგების გათვალისწინებით განახორციელოს საგადასახადო ვალდებულებების კორექტირება (შემცირება);\n3. დღგ-ის ჩასათვლელი თანხების დაზუსტების მიზნით:\nა) გადასახადის გადამხდელს მიეცეს წინადადება ამ ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს დღგ-ის ჩათვლის უფლების დამადასტურებელი დოკუმენტაცია/მტკიცებულებები;\nბ) დაევალოს აუდიტის დეპარტამენტს სადავო საკითხი შეისწავლოს „ცალკეულ შემთხვევებში გადასახადის გადამხდელისათვის საგადასახადო ანგარიშ-ფაქტურის, საგადასახადო დოკუმენტის გამოწერის/დადასტურების და სასაქონლო ზედნადების გამოწერის გადამხდელის მიერ გამოწერილი ელექტრონული საგადასახადო ანგარიშ-ფაქტურის გამოყენების სპეციალური წესის განსაზღვრის შესახებ“ ინსტრუქციის დამტკიცების თაობაზე“ შემოსავლების სამსახურის უფროსის 2022 წლის 16 თებერვლის №3751 ბრძანებაში ცვლილების შეტანის თაობაზე 2023 წლის 14 დეკემბრის №31614 ბრძანების შესაბამისად და დღგ-ის ჩათვლის მიღებასთან დაკავშირებით კანონმდებლობით დადგენილი შეზღუდვების გათვალისწინებით, უზრუნველყოს საგადასახადო ვალდებულებების კორექტირება (შემცირება);\n4. დანარჩენ ნაწილში საჩივარი არ დაკმაყოფილდეს;\n5. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/fa97bf43-dda7-4cfd-9230-f864e9ab022d",
        "type": "დოკუმენტი"
    },
    {
        "id": "98ef9119-ec7c-4427-a127-bc36d21867c9",
        "title": "ბრძანება №2942",
        "date": "2026-02-11T00:00:00",
        "content": "N 2942\n11 თებერვალი 2026\nბ რ ძ ა ნ ე ბ ა \n----- (ს/ნ -----) (მის.: ----- )\n2025 წლის 23 დეკემბრის საჩივრის\nდაკმაყოფილებაზე უარის თქმის თაობაზე.\nშემოსავლების სამსახურმა დავების განხილვის საბჭოს 2026 წლის 6 თებერვლის სხდომაზე (ოქმი N 12), განიხილა ----- (ს/ნ -----) N 206576/21 საჩივარი, რომელიც ეხება შემოსავლების სამსახურის საბაჟო დეპარტამენტის 2025 წლის 20 დეკემბრის N ----- წერილს, საქართველოს ფოსტის ექსპერტის 2025 წლის 27 ნოემბრის N ----- დასკვნას და 2025 წლის 29 ნოემბრის N ------ საბაჟო დეკლარაცია - ფორმა 4-ით დარიცხულ თანხას.\nმომჩივნის არგუმენტაცია:\n﻿\nსაჩივრის ავტორი განმარტავს, რომ 2025 წლის 22 ნოემბერს წარადგინა კომერციული ინვოისი და საბანკო ამონაწერი, რაც ადასტურებს საქონლის რეალურ ღირებულებას. აღნიშნულის მიუხედავად საბაჟო დეპარტამენტის მიერ უარი ეთქვა დოკუმენტაციის გათვალისწინებაზე და იძულებული გახდა დაენიშნა ექსპერტიზა. ჯარიმის თავიდან აცილების მიზნით კი გადაიხადა დარიცხული თანხა. აღნიშნულზე მითითებით ითხოვს ექსპერტიზის დასკვნის გაუქმებას, საბაჟო დეკლარაციის კორექტირებას წარდგენილი ინვოისის შესაბამისად და ზედმეტად გადახდილი თანხის დაბრუნებას.\nფაქტობრივი გარემოებები:\nსაქმის მასალებითა და საბაჟო დეპარტამენტიდან წარმოდგენილი ინფორმაციით ირკვევა, რომ 2025 წლის 22 ნოემბერს საფოსტო გადამზიდავის – შპს „-----“ მიერ ----- (ს/ნ -----) სახელზე N ----- საფოსტო გზავნილით შემოტანილ საქონელზე (საკმეველი და საკმეველის ჩხირები) დარეგისტრირდა N ----- საბაჟო დეკლარაცია – ფორმა 4, რომლითაც ----- იმპორტის გადასახდელის სახით დაერიცხა იმპორტის გადასახადი (128 ლარი) და დღგ (486.64 ლარი). აღნიშნული დეკლარაციისთვის გადასახადების ადმინისტრირების საინფორმაციო სისტემა „oracle“-ის მიერ განისაზღვრა „მწვანე დერეფანი“, შესაბამისად, საქონლის გაშვება განხორიელდა დეკლარაციის და დოკუმენტების კამერალური შემოწმებისა და საქონლის დათვალიერების გარეშე.\nN ----- საფოსტო გზავნილით შემოტანილი საქონლის საბაჟო ღირებულება განისაზღვრა საქართველოს ფოსტის ექსპერტის 2025 წლის 27 ნოემბრის N ----- დასკვნით, რომლის მიხედვით საკმეველის ჩხირების საბაჟო ღირებულებამ შეადგინა 2317.10 ლარი, საკმეველის საბაჟო ღირებულებამ კი – 32.45 ლარი. აღნიშნული ექსპერტიზა ჩატარდა ----- 2025 წლის 24 ნოემბრის განცხადების საფუძველზე. დეკლარაციაში გაცხადებული მონაცემების სისწორეს ----- დაეთანხმა ხელმოწერით, რის შემდეგაც საფოსტო გზავნილით შემოტანილი საქონელი გაშვებულ იქნა თავისუფალ მიმოქცევაში და გატანილ იქნა საბაჟო კონტროლის ზონიდან.\nსაქონლის საბაჟო კონტროლის ზონიდან გატანის შემდეგ, ----- N ----- /21 (03.12.2025) და N ------/21 (16.12.2025) განცხადებებით მიმართა საბაჟო დეპარტამენტს და განაცხადა, რომ N ----- საბაჟო დეკლარაციაში მითითებული საქონლის საბაჟო ღირებულება 5-ჯერ აღემატებოდა საქონლის რეალურ ღირებულებას, წარმოადგინა საქონლის ინვოისი და ითხოვა საბაჟო დეკლარაციაში ცვლილების შეტანა და დარიცხული იმპორტის გადასახდელის შემცირება.\nაღნიშნული განცხადების პასუხად, საბაჟო დეპარტამენტის 2025 წლის 20 დეკემბრის N ----- წერილით, ------ განემარტა, რომ N ----- საბაჟო დეკლარაცია – ფორმა 4-ით თავისუფალ მიმოქცევაში გაშვების პროცედურაში მოქცეული საქონლის საბაჟო ღირებულება განსაზღვრული იყო საქართველოს ფოსტის ექსპერტიზით, დეკლარაციით დარიცხული იმპორტის გადასახდელი კი დადასტურებული იყო მისივე ხელმოწერით და წარმოადგენდა აღიარებულ საგადასახადო ვალდებულებას, ხოლო საქონელი გატანილი იყო საბაჟო კონტროლის ზონიდან. გამომდინარე აქედან, ----- უარი ეთქვა N -----/21 (03.12.2025) და N -----/21 (16.12.2025) განცხადებებში მითითებული თხოვნის დაკმაყოფილებაზე. \nშემოსავლების სამსახურმა მიიჩნია, რომ მომჩივნის მოთხოვნა არ უნდა დაკმაყოფილდეს შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-6 ნაწილის შესაბამისად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nსაქართველოს საბაჟო კოდექსის 37-ე მუხლის პირველი ნაწილის მიხედვით, საქონლის საბაჟო ღირებულება განისაზღვრება ამ კოდექსისა და „ტარიფებისა და ვაჭრობის შესახებ“ 1994 წლის გენერალური შეთანხმების მე-7 მუხლის განხორციელების შესახებ“ შეთანხმებით დადგენილი წესების შესაბამისად. მე-2 ნაწილი კი ადგენს, რომ საქონლის დეკლარირებისას საქონლის საბაჟო ღირებულებას განსაზღვრავს დეკლარანტი, ხოლო დეკლარანტის მიერ განსაზღვრული საქონლის საბაჟო ღირებულების სისწორეს აკონტროლებს საბაჟო ორგანო.\nამავე მუხლის მე-6 ნაწილი ადგენს შემოტანილი საქონლის საბაჟო ღირებულების განისაზღვრის მეთოდებს. საქონლის საბაჟო ღირებულების განსაზღვრის ყოველი მომდევნო მეთოდი გამოიყენება იმ შემთხვევაში, თუ დასაბუთებულად ვერ ხერხდება წინა მეთოდის გამოყენება. დეკლარანტს უფლება აქვს, შეცვალოს ამ მუხლის მე-6 ნაწილის „დ“ და „ე“ ქვეპუნქტებით გათვალისწინებული საქონლის საბაჟო ღირებულების განსაზღვრის მეთოდების გამოყენების რიგითობა.\nსაქართველოს საბაჟო კოდექსის 43-ე მუხლის პირველი ნაწილი მიუთითებს, რომ თუ შემოტანილი საქონლის საბაჟო ღირებულების ამ კოდექსის 38-ე−42-ე მუხლების საფუძველზე განსაზღვრა შეუძლებელია, საქონლის საბაჟო ღირებულება განისაზღვრება მიზანშეწონილი საშუალებების გამოყენებით.\nამავე მუხლის მე-3 ნაწილის მიხედვით, სარეზერვო მეთოდით განსაზღვრული საქონლის საბაჟო ღირებულება შეძლებისდაგვარად მაქსიმალურად უნდა ეფუძნებოდეს ადრე განსაზღვრულ საქონლის საბაჟო ღირებულებას.\nამავე მუხლის მე-4 ნაწილის შესაბამისად კი, საქონლის საბაჟო ღირებულების სარეზერვო მეთოდით განსაზღვრის სისწორის კონტროლის დროს გამოსაყენებელი ფასი შეიძლება შეიცავდეს ინფორმაციის ღია წყაროებიდან და პრაქტიკის განზოგადებიდან მიღებულ მონაცემებს, რომლებიც საინფორმაციო ხასიათისაა და გამოიყენება მხოლოდ საქონლის საბაჟო ღირებულების სარეზერვო მეთოდით განსაზღვრის სისწორის დადგენის მიზნით.\nსაქართველოს საბაჟო კოდექსის 90-ე მუხლის პირველი ნაწილი მიუთითებს, რომ დეკლარანტის განცხადების საფუძველზე შესაძლებელია რეგისტრირებულ საბაჟო დეკლარაციაში ცვლილების შეტანა:\nა) საქონლის გაშვებამდე, გარდა იმ შემთხვევისა, როდესაც:\nა.ა) საბაჟო ორგანომ დეკლარანტს შეატყობინა ამ დეკლარაციის შემოწმების განზრახვის შესახებ;\nა.ბ) საბაჟო ორგანომ დაადგინა ამ დეკლარაციაში არასწორი მონაცემის არსებობა;\nბ) საქონლის გაშვების შემდეგ:\nბ.ა) ამ კოდექსის 160-ე მუხლის მე-3 ნაწილის „ბ“ ქვეპუნქტით გათვალისწინებულ შემთხვევაში, როდესაც თავისუფალ მიმოქცევაში გაშვებული საქონლის ნაწილის რეექსპორტი ხორციელდება;\nბ.ბ) საბაჟო დეკლარაციის რეგისტრაციიდან 3 წლის განმავლობაში, საქონლის გაშვების შემდგომი კონტროლის განხორციელების შესახებ სასამართლოს ან საბაჟო ორგანოს შესაბამისი გადაწყვეტილების ჩაბარებამდე, რათა დეკლარანტმა შეასრულოს საქონლის შესაბამის საბაჟო პროცედურაში მოქცევასთან დაკავშირებული ვალდებულებები.\nსაქართველოს საგადასახადო კოდექსის მე-8 მუხლის მე-5 ნაწილის შესაბამისად აღიარებული საგადასახადო დავალიანება არის საგადასახადო დავალიანება, თუ დარიცხვის საფუძველია საგადასახადო დეკლარაცია/საბაჟო დეკლარაცია.\nდადგენილია, რომ N ----- საფოსტო გზავნილით შემოტანილი საქონლის საბაჟო ღირებულება განისაზღვრის მიზნით ექსპერტიზა ჩატარდა ----- 2025 წლის 24 ნოემბრის განცხადების საფუძველზე. ამასთან, დეკლარაციაში გაცხადებული მონაცემების სისწორეს ----- დაეთანხმა ხელმოწერით, რის შემდეგაც საფოსტო გზავნილით შემოტანილი საქონელი გაშვებულ იქნა თავისუფალ მიმოქცევაში და გატანილ იქნა საბაჟო კონტროლის ზონიდან (საქონლის გაშვება განხორიელდა დეკლარაციის და დოკუმენტების კამერალური შემოწმებისა და საქონლის დათვალიერების გარეშე). ამდენად, N ----- საბაჟო დეკლარაცია – ფორმა 4-ით დარიცხული იმპორტის გადასახდელი წარმოადგენს აღიარებულ საგადასახადო ვალდებულებას და არე არსებობს რეგისტრირებულ საბაჟო დეკლარაციაში ცვლილების შეტანის საფუძველი.\nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საბაჟო დეპარტამენტის 2025 წლის 20 დეკემბრის N ----- წერილი, საქართველოს ფოსტის ექსპერტის 2025 წლის 27 ნოემბრის N ----- დასკვნა და 2025 წლის 29 ნოემბრის N ----- საბაჟო დეკლარაცია - ფორმა 4-ით დარიცხული თანხა შესაბამისობაშია მოქმედ კანონმდებლობასთან და არ არსებობს საჩივრის დაკმაყოფილების საფუძველი.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ:\n1. ----- (ს/ნ ----- ) საჩივარი არ დაკმაყოფილდეს;\n2. ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის: ქ. თბილისი, ვახტანგ გორგასლის ქ. N 6) ან თბილისის საქალაქო სასამართლოში (მის: ქ. თბილისი, დავით აღმაშენებლის ხეივანი N 64), საქართველოს საგადასახადო კოდექსის XIV კარით დადგენილი წესით, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/98ef9119-ec7c-4427-a127-bc36d21867c9",
        "type": "დოკუმენტი"
    },
    {
        "id": "d0232e10-7214-4287-b589-d2c35c921147",
        "title": "ბრძანება №2945",
        "date": "2026-02-11T00:00:00",
        "content": "N 2945\n11 თებერვალი 2026 \nბრძანება \nშპს „--------“ (ს/ნ „--------“)\n(ფაქტ. მის.: „--------“)\n2025 წლის 25 დეკემბრის და 2026 წლის 22 იანვრის საჩივრების\nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 23, 29 იანვარს და 5 თებერვალს გამართულ სხდომებზე (ოქმები: №6, №8, №11) განიხილა შპს „-------“ (ს/ნ „-------“ ) 2025 წლის 25 დეკემბრის №99609/1/2025 და 2026 წლის 22 იანვრის №100184/1/2026 საჩივრები, შემოსავლების სამსახურის აუდიტის დეპარტამენტის 2025 წლის 27 ნოემბრის №006-463 საგადასახადო მოთხოვნასთან დაკავშირებით.\nსადავო საკითხები: \n1.მომჩივანი არ ეთანხმება საგადასახადო შემოწმების შედეგად აუდირებული ფასნამატის გამოყენებას. აცხადებს, რომ კომპანია ეწევა საბითუმო რეალიზაციას, რა დროსაც იწერებოდა სასაქონლო ზედნადებები. გარდა ამისა, მიუთითებს, რომ კომპანია საქმიანობს იჯარით აღებულ ფართში ,სადაც ფიზიკური მიმართვიანობა არ არსებობს და შემსყიდველები არიან მეწარმე სუბიექტები. აღნიშნავს, რომ საქონლის იმპორტისას საბაჟო დეკლარაციებში ხდება პროდუქციის დასახელებებზე შესაბამისი კოდების მინიჭებაც და რეალიზაციისას აღნიშნული კოდი მიეთითება სასაქონლო ზედნადებშიც, შესაბამისად შეძენილი და რეალიზებული პროდუქციის დაკავშირება შესაძლებელია. მომჩივანი აცხადებს, რომ კომპანიის მიერ რეალიზებულ პროდუქციაზე ფასნამატი მერყეობს 8-12%-მდე.\n2. გადასახადის გადამხდელი კეთილსინდისიერებაზე მითითებით, საქართველოს საგადასახადო კოდექსის 269-ე მუხლის მე-7 ნაწილის საფუძველზე, ითხოვს საგადასახადო შემოწმების შედეგად განსაზღვრული სანქციისგან გათავისუფლებას. \nფაქტობრივი გარემოებები: \nსაქმის მასალებით დგინდება, რომ შემოსავლების სამსახურის აუდიტის დეპარტამენტის 2025 წლის 18 ივნისის №12953 და 10 ნოემბრის №24746 ბრძანებების საფუძველზე ჩატარდა შპს „-------“ (ს/ნ „-------“ ) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2022 წლის პირველი იანვრიდან 2025 წლის პირველ ივნისამდე საანგარიშო პერიოდები, ხოლო სასაქონლო-მატერიალური ფასეულობების ინვენტარიზაციის მიზნებისთვის 2025 წლის 17 ივლისის ჩათვლით საანგარიშო პერიოდი. საგადასახადო შემოწმების შედეგებზე 2025 წლის 11 ნოემბერს შედგა საგადასახადო შემოწმების აქტი, გამოიცა 2025 წლის 27 ნოემბრის №26099 ბრძანება და ამავე თარიღის №006-463 საგადასახადო მოთხოვნა, რომლის საფუძველზე გადასახადის გადამხდელს გადასახდელად განესაზღვრა სულ 307 576 ლარი, მათ შორის გადასახადი 172 742 ლარი, ჯარიმა 85 723 ლარი და საურავი 49 110 ლარი. \nსაგადასახადო შემოწმების აქტის მიხედვით, სადავო საკითხებთან დაკავშირებით, საგადასახადო ვალდებულებები განსაზღვრულია შემდეგი გარემოებით: \nშესამოწმებელ პერიოდში გადასახადის გადამხდელის საქმიანობის სფეროს წარმოადგენდა იმპორტით შემოტანილი შერეული საყოფაცხოვრებო საქონლით ვაჭრობა. შემოტანას ახორციელებდა „--------“-დან და „--------“-დან, ადგილობრივი შეძენა არ უფიქსირდებოდა. კომპანია რეალიზაციას ახორციელებდა როგორც დოკუმენტურად ასევე საცალოდ, აღრიცხვას აწარმოებდა საბუღალტრო პროგრამა „ორისში“. გადამხდელის სახელზე რეგისტრირებულია საკონტროლო-სალარო აპარატი. შემოსავლების სამსახურის გადასახადების ადმინისტრირების საინფორმაციო სისტემაში არსებულ მონაცემებზე დაყრდნობით დღგ-ით დასაბეგრმა დეკლარირებულმა ბრუნვამ შეადგინა 3 673 930 ლარი, დოკუმენტურმა რეალიზაციამ - 877 037 ლარი, ხოლო საკონტროლო-სალარო აპარატზე ამორტყმული ჩეკების ოდენობამ - 504 240 ლარი. გადასახადის გადამხდელთან ჩატარდა სმფ-ების ინვენტარიზაცია, რის შედეგადაც გამოვლინდა ნაშთი 1 876 183 ლარი საბაზრო ღირებულებით. შემოწმებამ შეისწავლა გადამხდელის მიერ წარმოდგენილი საბანკო ამონაწერები და პროგრამის ექსელის ამონაწერები. კომპანია საქონლის ჩამოწერას ახორციელებდა ერთიანად (დასახელებებით ჩაშლილი არ ჰქონია), შესაბამისად საქონლის იდენტიფიცირება და დაკავშირება ვერ მოხერხდა. შემოწმების მიერ შედარდა საბანკო ანგარიშის ამონაწერები და გადასახადების ადმინისტრირების საინფორმაციო სისტემაში არსებული მონაცემები. უცხოელი მომწოდებლებისთვის გადახდილი თანხები იდენტურია. გადასახადის გადამხდელმა ინვენტარიზაციის მასალებში არ განსაზღვრა საქონლის თვითღირებულებები. საბანკო ამონაწერში არ ფიქსირდებოდა რეალიზაციის შედეგად ჩარიცხული თანხები. კომპანია გასცემდა და ადეკლარირებდა ხელფასებს. გადასახადის გადამხდელი არ თანამშრომლობდა შემოწმებასთან, მას მიეცა გონივრული ვადა დოკუმენტაციის წარმოსადგენად, თუმცა არ წარმოადგინა, რის შედეგადაც შემოწმების მიერ დაჯარიმდა. კომპანიის ბუღალტერმა განაცხადა, რომ აღარ მუშაობს კომპანიაში და ვერ წარმოადგენდა მოთხოვნილ დოკუმენტაციას. ბუღალტერის ხელთ არსებული ბრუნვითი უწყისები (რომელიც შემოწმების დაწყებიდან 5 თვის შემდეგ წარმოადგინა) არ ედრებოდა არც საბანკო ამონაწერებს და არც გადასახადების ადმინისტრირების საინფორმაციო სისტემაში არსებულ მონაცემებს. ამდენად, შემოწმებამ იხელმძღვანელა საქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნქტის შესაბამისად და პირის საგადასახადო ვალდებულებები განსაზღვრა არაპირდაპირი მეთოდის გამოყენებით. კერძოდ, ფაქტობრივი გარემოებების გათვალისწინებით, დამუშავებულ იქნა შესამოწმებელ პერიოდში გადასახადის გადამხდელის მიერ განხორციელებული საბაჟო შეძენები და საგადასახადო მონიტორინგის დეპარტამენტის მიერ მოწოდებული ინვენტარიზაციის მასალები. აღნიშნულის შედეგად გამოვლინდა სასაქონლო-მატერიალური ფასეულობების 5 ჯგუფი, რომელზეც გავრცელდა მსგავს სმფ-ზე დადგენილი აუდირებული ფასნამატი (საშუალო 27%). აღნიშნულის გათვალისწინებით დადგინდა რეალიზებული საქონლის თვითღირებულება, დაანგარიშდა რეალიზებული საქონლიდან მისაღები შემოსავლები, რაც გადანაწილდა დეკლარირებული ბრუნვების პროპორციულად. საქართველოს საგადასახადო კოდექსის 158-ე, 159-ე და 163-ე მუხლების შესაბამისად, კომპანიას დაერიცხა დღგ და ჯარიმა საქართველოს საგადასახადო კოდექსის 275-ე მუხლის შესაბამისად.\nშემოსავლების სამსახურმა განიხილა წარმოდგენილი საჩივრები და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო:\nპირველ სადავო საკითხთან დაკავშირებით,\n შემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე. \nსაქართველოს საგადასახადო კოდექსის 49-ე მუხლის პირველი ნაწილის „ე“ ქვეპუნქტის თანახმად, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით - სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში.\nსაქართველოს საგადასახადო კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას. \nსაქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნქტის შესაბამისად, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე), თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა.\nსაქართველოს საგადასახადო კოდექსის 158-ე მუხლის პირველი ნაწილის თანახმად, დღგ-ით დასაბეგრ პირად (შემდგომ - დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა.\nსაქართველოს საგადასახადო კოდექსის 159-ე მუხლის პირველი ნაწილის „ა“ ქვეპუნქტის თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად: \n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე,საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაგადასახადო შემოწმებით დადგენილია, რომ შესამოწმებელ პერიოდში გადასახადის გადამხდელის საქმიანობის სფეროს წარმოადგენდა იმპორტით შემოტანილი შერეული საყოფაცხოვრებო საქონლით ვაჭრობა. კომპანია რეალიზაციას ახორციელებდა როგორც დოკუმენტურად ასევე საცალოდ და აღრიცხვას აწარმოებდა საბუღალტრო პროგრამა „ორისში“. გადასახადის გადამხდელთან ჩატარდა სმფების ინვენტარიზაცია, რის შედეგადაც გამოვლინდა ნაშთი 1 876 183 ლარი საბაზრო ღირებულებით. შემოწმებამ შეისწავლა გადამხდელის მიერ წარმოდგენილი საბანკო ამონაწერები და პროგრამის ექსელის ამონაწერები, თუმცა კომპანია საქონლის ჩამოწერას ახორციელებდა ერთიანად და დასახელებებით ჩაშლილი არ ჰქონია, შესაბამისად საქონლის იდენტიფიცირება და დაკავშირება ვერ მოხერხდა. აგრეთვე, გადასახადის გადამხდელმა ინვენტარიზაციის მასალებში არ განსაზღვრა საქონლის თვითღირებულებები. საბანკო ამონაწერში არ ფიქსირდებოდა რეალიზაციის შედეგად ჩარიცხული თანხები. გადასახადის გადამხდელი არ თანამშრომლობდა შემოწმებასთან, მას მიეცა გონივრული ვადა დოკუმენტაციის წარმოსადგენად, თუმცა არ წარმოადგინა. კომპანიის ბუღალტერმა განაცხადა, რომ აღარ მუშაობს კომპანიაში და ვერ წარმოადგენდა მოთხოვნილ დოკუმენტაციას. ბუღალტერის ხელთ არსებული ბრუნვითი უწყისები, რისი წარმოდგენაც მოახერხა არ ედრებოდა არც საბანკო ამონაწერებს და არც გადასახადების ადმინისტრირების საინფორმაციო სისტემაში არსებულ მონაცემებს. ამდენად, შემოწმებამ პირის საგადასახადო ვალდებულებები განსაზღვრა არაპირდაპირი მეთოდის გამოყენებით. კერძოდ, დამუშავებულ იქნა შესამოწმებელ პერიოდში გადასახადის გადამხდელის მიერ განხორციელებული საბაჟო შეძენები და საგადასახადო მონიტორინგის დეპარტამენტის მიერ მოწოდებული ინვენტარიზაციის მასალები. აღნიშნულის შედეგად გამოვლინდა სასაქონლო-მატერიალური ფასეულობების 5 ჯგუფი, რომელზეც გავრცელდა მსგავს სმფ-ზე დადგენილი აუდირებული ფასნამატი (საშუალო 27%). აღნიშნულის გათვალისწინებით დადგინდა რეალიზებული საქონლის თვითღირებულება, დაანგარიშდა რეალიზებული საქონლიდან მისაღები შემოსავლები, რაც გადანაწილდა დეკლარირებული ბრუნვების პროპორციულად.\nშემოსავლების სამსახური განმარტავს, რომ ვინაიდან გადასახადის გადამხდელს კანონმდებლობით დადგენილი წესით არ ჰქონდა ნაწარმოები ბუღალტრული აღრიცხვა და მისი სააღრიცხვო დოკუმენტაციით შეუძლებელი იყო დაბეგვრის ობიექტის დადგენა, აუდიტის დეპარტამენტს შეეძლო არაპირდაპირი მეთოდით განესაზღვრა გადასახადის გადამხდელის საგადასახადო ვალდებულებები, შესაბამისად, მართლზომიერია შემოწმების მიერ, გადამხდელის რეალიზებულ პროდუქციაზე იგივე ტერიტორიაზე ანალოგიური საქმიანობის განმახორციელებელი გადასახადის გადამხდელის აუდირებული ფასნამატის გამოყენება.\nშემოსავლების სამსახური აღნიშნავს, რომ საკითხის 2026 წლის 29 იანვრის დავების განხილვის საბჭოს სხდომაზე განხილვისას გადასახადის გადამხდელს მიეცა დოკუმენტაცია/მტკიცებულებების წარმოდგენის შესაძლებლობა, საკითხის განხილვა გადაიდო 1 კვირის ვადით, თუმცა დღეის მდგომარეობით, მათ შორის, საგადასახადო დავის ეტაპზე გადამხდელის მხრიდან არ წარმოდგენილა მისი პოზიციის შესაბამისი ისეთი დოკუმენტაცია/მტკიცებულება, რომელიც შეცვლიდა საგადასახადო შემოწმებით დადგენილ ფაქტობრივ გარემოებებს.\nზემოხსენებული სამართლებრივი ნორმების და დადგენილი ფაქტობრივი გარემოებების გათვალისწინებით, შემოსავლების სამსახურმა პირველ სადავო საკითხთან დაკავშირებით მიიჩნია, რომ აუდიტის დეპარტამენტის მიერ საგადასახადო ვალდებულებები განსაზღვრულია საგადასახადო კანონმდებლობის შესაბამისად, გადასახადის გადამხდელის საჩივარი დაუსაბუთებელია და არ უნდა დაკმაყოფილდეს.\nმე-2 სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 43-ე მუხლის მე-4 ნაწილზე, რომლის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით.\nსაქართველოს საგადასახადო კოდექსის 270-ე მუხლის პირველი ნაწილის თანახმად, საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის. ამავე მუხლის მე-2 ნაწილის თანახმად, საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში. \nსაქართველოს საგადასახადო კოდექსის 272-ე მუხლის პირველი ნაწილის თანახმად, საურავი არის საგადასახადო სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის.\nსაქართველოს საგადასახადო კოდექსის 275-ე მუხლის თანახმად:\n1. პირის მიერ საგადასახადო დეკლარაციაში/გაანგარიშებაში გადასახადის თანხის შემცირება, თუ იგი გამოწვეულია საგადასახადო კონტროლის განმახორციელებელი ორგანოს მიერ პირის საგადასახადო ვალდებულების წარმოშობის მომენტის (პერიოდის) შეცვლით, იწვევს პირის დაჯარიმებას შემცირებული გადასახადის თანხის 10 პროცენტის ოდენობით.\n2. საგადასახადო დეკლარაციაში/გაანგარიშებაში გადასახადის თანხის შემცირება, გარდა ამ მუხლის პირველი, 2\n1\n და 2\n2\n ნაწილებით გათვალისწინებული შემთხვევებისა, იწვევს დაჯარიმებას შემცირებული გადასახადის თანხის 50 პროცენტის ოდენობით. \n2 \n1\n .საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტს არ აღემატება, იწვევს დაჯარიმებას შემცირებული გადასახადის თანხის 10 პროცენტის ოდენობით.\n2\n 2\n . საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტზე მეტია და 20 პროცენტს არ აღემატება, იწვევს დაჯარიმებას შემცირებული გადასახადის თანხის 25 პროცენტის ოდენობით.\nსაქართველოს საგადასახადო კოდექსის 269-ე მუხლის მე-7 ნაწილის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.\nშემოსავლების სამსახური განმარტავს, რომ გადასახადის გადამხდელის კეთილსინდისიერება უკავშირდება მის მიერ დაშვებულ შეცდომას, გადამხდელი კეთილსინდისიერია იმ შემთხვევაში თუ სამართალდარღვევა გამოწვეულია მის მიერ დაშვებული შეცდომით (არცოდნით). კეთილსინდისიერება გულისხმობს პირის სუბიექტურ დამოკიდებულებას მის მიერ ჩადენილი ქმედებისადმი. პირი მოქმედებს საპატიებელი შეცდომის პირობებში ანუ მან არ იცოდა და არც შეიძლებოდა სცოდნოდა, რომ ჩადიოდა აკრძალულ ქმედებას (სამართალდარღვევას). საქართველოს საგადასახადო კოდექსის 269-ე მუხლის მე-7 ნაწილის მიზანია საგადასახადო პასუხისმგებლობისგან გაათავისუფლოს პირი, რომელიც სამართლებრივი შეცდომის არეალში მოქმედებდა, რადგან სამართლებრივი შეცდომის დროს პირი არასწორად აფასებს ჩადენილი ქმედების სამართლებრივ არსს და ამ ქმედებით გამოწვეულ სამართლებრივ შედეგს. \nშემოსავლების სამსახური მიუთითებს ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები, ამასთან, მომჩივანი ვერ უთითებს ფაქტობრივ და სამართლებრივ გარემოებებზე, რომლითაც დადასტურდება, რომ გადასახადის გადამხდელი საგადასახადო ვალდებულებების არაჯეროვნად შესრულებისას მოქმედებდა სამართლებრივი შეცდომის არეალში. შესაბამისად, საგადასახადო შემოწმების შედეგად განსაზღვრული სანქციის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება. ამდენად, გადასახადის გადამხდელის საჩივარი დაუსაბუთებელია და არ უნდა დაკმაყოფილდეს.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ :\n1. შპს „-------“ (ს/ნ „-------“ ) საჩივრები არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/d0232e10-7214-4287-b589-d2c35c921147",
        "type": "დოკუმენტი"
    },
    {
        "id": "43f69bf6-a010-4342-86ac-5901a73c38e5",
        "title": "ბრძანება №N 2929",
        "date": "2026-02-11T00:00:00",
        "content": "N 2929\n11 თებერვალი 2026 \nბრძანება \nშპს „-------“ (ს/ნ „-------“ )\n(მის.: \n„-------“)\n2026 წლის 12 იანვრის საჩივრის\nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 29 იანვრის სხდომაზე (ოქმი №8) განიხილა შპს „------“ (ს/ნ„------“) 2026 წლის 12 იანვრის №99905/1/2026 საჩივარი, შემოსავლების სამსახურის აუდიტის დეპარტამენტის 2025 წლის 23 ოქტომბრის №071-13 კორექტირებულ საგადასახადო მოთხოვნასთან დაკავშირებით.\nსადავო საკითხი საგადასახადო შემოწმების შედეგების გადაანგარიშებასთან დაკავშირებით: \nმომჩივანი მიუთითებს, რომ შემოსავლების სამსახურის ბრძანების აღსრულების მიზნით აუდიტის დეპარტამენტს წარუდგინა დოკუმენტაცია, კერძოდ, დღგ-ის ჩათვლების შესახებ ინფორმაცია, ასევე, ძირითადი საშუალებების შესყიდვის აქტები, რაც გამოიყენებოდა ეკონომიკურ საქმიანობაში, თუმცა შემმოწმებელმა არ გაითვალისწინა. ყოველივე ზემოაღნიშნულის გათვალისწინებით, გადასახადის გადამხდელი ითხოვს წარდგენილი დოკუმენტაციის გათვალისწინების საფუძველზე საგადასახადო ვალდებულებების კორექტირებას. \nფაქტობრივი გარემოებები: \nსაქმის მასალებით დგინდება, რომ შემოსავლების სამსახურის 2025 წლის 14 ივლისის №15893 ბრძანების საფუძველზე შპს „-------“ (ს/ნ „-------“) 2025 წლის 19 მაისისა და 26 ივნისის საჩივრები დაკმაყოფილდა ნაწილობრივ. კერძოდ, ბრძანების სარეზოლუციო ნაწილის თანახმად: \n„1. შპს „-------“ (ს/ნ „-------“) საჩივრები დაკმაყოფილდეს ნაწილობრივ;\n2. მე-2 სადავო საკითხთან დაკავშირებით, დაევალოს აუდიტის დეპარტამენტს, შეისწავლოს გადასახადის გადამხდელის მიერ წარმოდგენილი შესყიდვის დოკუმენტაცია და შესწავლის შედეგების გათვალისწინებით, თუ დასტურდება ხარჯის გაწევის ავთენტურობა, საგადასახადო დოკუმენტები, რომლებიც აკმაყოფილებს საქართველოს საგადასახადო კოდექსის 72-ე მუხლით დადგენილ მოთხოვნებს, სრულად გაითვალისწინოს და აღნიშნულის შესაბამისად, განახორციელოს საგადასახადო ვალდებულებების სათანადო კორექტირება (შემცირება);\n3. მე-3 სადავო საკითხთან დაკავშირებით, ჩასათვლელი დღგ-ის თანხის დაზუსტების მიზნით:\nა) გადასახადის გადამხდელს მიეცეს წინადადება, ამ ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს დღგ-ის ჩათვლის უფლების დამადასტურებელი დოკუმენტაცია/მტკიცებულებები;\nბ) ამ ბრძანების სარეზოლუციო ნაწილის მე-3 პუნქტის „ა“ ქვეპუნქტით განსაზღვრულ ვადაში მტკიცებულების წარმოდგენის შემთხვევაში, დაევალოს აუდიტის დეპარტამენტს, შეისწავლოს წარმოდგენილი დოკუმენტები და დღგ-ის ჩათვლის მიღებასთან დაკავშირებით კანონმდებლობით დადგენილი შეზღუდვების გათვალისწინებით, განახორციელოს საგადასახადო ვალდებულებების კორექტირება (შემცირება);\n4. დანარჩენ ნაწილში საჩივრები არ დაკმაყოფილდეს.“\nშემოსავლების სამსახურის 2025 წლის 14 ივლისის №15893 ბრძანების აღსრულების მიზნით, აუდიტის დეპარტამენტის მიერ გამოიცა 2025 წლის 10 ოქტომბრის დასკვნა საგადასახადო შემოწმების შედეგების გადაანგარიშების თაობაზე, რომლის საფუძველზე გადასახადის გადამხდელს დარიცხული თანხები არ შეუმცირდა. აღნიშნულზე გადამხდელს წარედგინა 2025 წლის 23 ოქტომბრის №071-13 კორექტირებული საგადასახადო მოთხოვნა.\nსაგადასახადო შემოწმების შედეგების გადაანგარიშების თაობაზე გამოცემული დასკვნის მიხედვით დგინდება შემდეგი: \nშემოწმებამ შეისწავლა გადასახადის გადამხდელის მიერ წარმოდგენილი შესყიდვის აქტები. წარმოდგენილი დოკუმენტაციის დამუშავების შედეგად შემოწმებამ სცადა შესყიდვის აქტებში მითითებულ პიროვნებებთან დაკავშირება, მათ ნაწილს საერთოდ ვერ დაუკავშირდა, ხოლო ვისაც დაუკავშირდა, მათგან ვერ მიიღო საკმარისი ინფორმაცია შეძენილი პროდუქციის წარმოშობის თაობაზე. კერძოდ, შესყიდვის აქტებში დაფიქსირებულ ფიზიკურ პირებს არ უფიქსირდებოდათ რეალიზებული საქონლის შეძენა. ამასთან, მათი ეკონომიკური საქმიანობა არ იყო სამშენებლო-სამონტაჟო მასალებით ვაჭრობა. აღნიშნულიდან გამომდინარე, შემოწმებამ მოითხოვა ფიზიკურ პირებს მოეწოდებინათ რეალიზებული პროდუქციის წარმომავლობის შესახებ ინფორმაცია, თუმცა მათგან აღნიშნული ინფორმაცია ვერ მიიღო. შესაბამისად, შემოწმებით გადამხდელის მიერ წარმოდგენილი შესყიდვის აქტები არ დაექვემდებარა დამატებით ხარჯებში გათვალისწინებას.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nშემოსავლების სამსახური აღნიშნავს, რომ საჩივრის განხილვა საგადასახადო ორგანოში ჩაინიშნა 2026 წლის 29 იანვარს, 13:30 საათზე, გადამხდელის მონაწილეობით. გადამხდელს ეცნობა საჩივრის განხილვის დროისა და ადგილის შესახებ, თუმცა მომჩივანი არ გამოცხადდა საჩივრის ზეპირ განხილვაზე და არც განცხადება წარმოუდგენია განხილვის გადადებასთან დაკავშირებით. ამასთან, სატელეფონო კომუნიკაციისას თანხმობა განაცხადა საჩივრის მისი მონაწილეობის გარეშე განხილვაზე. \nსაქართველოს საგადასახადო კოდექსის 304-ე მუხლის 2\n1\n ნაწილის თანახმად, თუ გასაჩივრებული გადაწყვეტილება/საგადასახადო მოთხოვნა გამოცემულია დავის განმხილველი ორგანოს მიერ მიღებული გადაწყვეტილების შესაბამისად, დავის განმხილველი ორგანო იღებს გადაწყვეტილებას საჩივრის დაკმაყოფილებაზე უარის თქმის შესახებ.\n შემოსავლების სამსახური აღნიშნავს, რომ საქვეანგარიშოდ გაცემული თანხების ხელფასად განხილვასთან დაკავშირებით, აუდიტის დეპარტამენტს დაევალა შეესწავლა გადასახადის გადამხდელის მიერ წარმოდგენილი შესყიდვის დოკუმენტაცია და შესწავლის შედეგების გათვალისწინებით, თუ დადასტურდებოდა ხარჯის გაწევის ავთენტურობა, საგადასახადო დოკუმენტები, რომლებიც აკმაყოფილებდა საქართველოს საგადასახადო კოდექსის 72-ე მუხლით დადგენილ მოთხოვნებს, სრულად გაეთვალისწინებინა, რაც აუდიტის დეპარტამენტის მიერ შესრულდა, თუმცა ვინაიდან შესყიდვის აქტებში მითითებულ ფიზიკურ პირებს არ უფიქსირდებოდათ რეალიზებული საქონლის შეძენა. ამასთან, მათი ეკონომიკური საქმიანობა არ იყო სამშენებლო-სამონტაჟო მასალებით ვაჭრობა. ასევე, შემოწმებამ ვერ მიიღო საკმარისი ინფორმაცია რეალიზებული პროდუქციის წარმომავლობის თაობაზე, საგადასახადო შემოწმებით განსაზღვრული საგადასახადო ვალდებულებები არ დაკორექტირდა.\n ასევე, აუდიტის დეპარტამენტის წარმომადგენლის განმარტებით, ჩასათვლელი დღგ-ის თანხის დაზუსტების მიზნით, გადასახადის გადამხდელს საგადასახადო შემოწმების შედეგების გადაანგარიშების ეტაპზე არ წარუდგენია ჩათვლის უფლების დამადასტურებელი დოკუმენტაცია. შესაბამისად, აღნიშნულ ნაწილში არ განხორციელდა საგადასახადო ვალდებულებების კორექტირება. \nამასთან, შემოსავლების სამსახური აღნიშნავს, რომ მომჩივანს საგადასახადო დავის ეტაპზე არ წარმოუდგენია რაიმე დოკუმენტაცია/მტკიცებულება, რომელიც შეცვლიდა საგადასახადო შემოწმების შედეგების გადაანგარიშებაზე გამოცემულ დასკვნაში ასახულ ფაქტობრივ გარემოებებს.\nსაქმეზე არსებული მტკიცებულებების, აუდიტის დეპარტამენტის დასკვნისა და შესაბამისად, განხორციელებული გადაანგარიშების შედეგებზე დაყრდნობით, შემოსავლების სამსახურმა მიიჩნია, რომ შემოსავლების სამსახურის გადაწყვეტილების აღსრულება განხორციელებულია საქმისთვის არსებითი მნიშვნელობის მქონე ყველა გარემოებების გამოკვლევის/შესწავლის საფუძველზე, გასაჩივრებული ადმინისტრაციული აქტის შინაარსი შეესაბამება დავის განხილვისას მიღებულ გადაწყვეტილებას და არ არსებობს წარმოდგენილი საჩივრის დაკმაყოფილების სამართლებრივი საფუძველი.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ :\n1. შპს „-------“ (ს/ნ „-------“) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. ქუთაისი, ვიქტორ კუპრაძის ქ. №11), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/43f69bf6-a010-4342-86ac-5901a73c38e5",
        "type": "დოკუმენტი"
    },
    {
        "id": "0fd3f4b9-9c6b-419f-8dd3-1daf29f54265",
        "title": "ბრძანება №2944",
        "date": "2026-02-11T00:00:00",
        "content": "N 2944\n11 თებერვალი 2026\nბ რ ძ ა ნ ე ბ ა\nი/მ ----- (ს/ნ -----) (მის.: ----)\n2026 წლის 23 იანვრის საჩივრის\nდაკმაყოფილებაზე უარის თქმის თაობაზე.\nშემოსავლების სამსახურმა დავების განხილვის საბჭოს 2026 წლის 5 თებერვლის სხდომაზე (ოქმი N 11) განიხილა ი/მ ----- (ს/ნ ----- ) 2026 წლის 23 იანვრის N 100241/1/2026 საჩივარი, შემოსავლების სამსახურის აუდიტის დეპარტამენტის 2025 წლის 26 დეკემბრის N 047-35 საგადასახადო მოთხოვნასთან დაკავშირებით.\nსადავო საკითხები:\n1. გადასახადის გადამხდელი არ ეთანხმება შემოწმების მიერ დღგ-ის გადამხდელად რეგისტრაციის განსაზღვრას და დღგ-ით დასაბეგრი ბრუნვის გაანგარიშებას. განმარტავს, რომ ბუღალტრის შეცდომით რეალიზაციაში თანხა შეყვანილია გაორმაგებული ოდენობით. მომჩივანი მიუთითებს კონკრეტულ სასაქონლო ზედნადებებზე, რომელიც რამოდენიმეჯერ შეცდომით დაკორექტირდა, ხოლო საბოლოოდ გაუქმდა. აცხადებს, რომ აღნიშნული შემოწმებამ არ გაითვალისწინა და ბრუნვა არასწორად არის გაზრდილი 20 135 ლარით. ასევე, მიუთითებს, რომ ბრუნვაში შეყვანილია ფიზიკური პირის პირადი ჩარიცხვები, რაც კავშირში არ იყო მეწარმის ეკონომიკურ საქმიანობასთან და აღნიშნულის დადასტურებაც მარტივია, ვინაიდან შეძენები განხორციელებულია სრულად იმპორტით და მეწარმეს არ ჰქონდა მარაგების ისეთი ოდენობა, რომ აღნიშნულ რეალიზაციას ჰყოფნიდა. მომჩივანი ითხოვს შემმოწმებლებთან ერთდ საკითხის ხელახალ გავლას.\n2. გადასახადის გადამხდელი კეთილსინდისიერებაზე მითითებით, საქართველოს საგადასახადო კოდექსის 269-ე მუხლის მე-7 ნაწილის საფუძველზე, ითხოვს საგადასახადო შემოწმების შედეგად განსაზღვრული სანქციისგან გათავისუფლებას.\nფაქტობრივი გარემოებები:\nსაქმის მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 17 ოქტომბრის N 22143 ბრძანების საფუძველზე ჩატარდა ი/მ ----- (ს/ნ -----) საქმიანობის კამერალური საგადასახადო შემოწმება 2022 წლის პირველი იანვრიდან 2025 წლის პირველ სექტემბრამდე საანგარიშო პერიოდებში დღგ-ის გადამხდელად სავალდებულო რეგისტრაციის სისწორის განსაზღვრის მიზნით. შემოწმების შედეგებზე 2025 წლის 25 დეკემბერს შედგენილ იქნა საგადასახადო შემოწმების აქტი, გამოიცა 2025 წლის 26 დეკემბრის N 28609 ბრძანება და ამავე თარიღის N 047-35 საგადასახადო მოთხოვნა, რომლის მიხედვით გადამხდელს გადასახდელად განესაზღვრა სულ 45 889 ლარი, მათ შორის, გადასახადი 30 556 ლარი, ჯარიმა 11 870 ლარი, საურავი 3 462 ლარი.\nსაგადასახადო შემოწმების აქტის მიხედვით საგადასახადო ვალდებულებები განსაზღვრულია შემდეგი გარემოებით:\nშესამოწმებელ პერიოდში მეწარმის საქმიანობის საგანს წარმოადგენდა გაყინული თევზის პროდუქტებით საბითუმო ვაჭრობა. გადასახადის გადამხდელი გაყინული თევზის შეძენას ახორციელებდა იმპორტის გზით ყაზახეთიდან. მეწარმის სახელზე რეგისტრირებული იყო საკონტროლოსალარო აპარატი, ასევე გადამხდელი ახორციელებდა სასაქონლო ზედნადებებით საქონლის რეალიზაციას. მეწარმე ბუღალტრულ ანგარიშგებას არ აწარმოებდა. შემოწმების მიერ დამუშავებულ იქნა შემოსავლების სამსახურის გადასახადების ადმინისტრირების საინფორმაციო სისტემაში არსებული მონაცემები და გადასახადის გადამხდელის მიერ მოწოდებული საბანკო ანგარიშების ამონაწერები, რომელთა შესწავლის შედეგად დადგინდა, რომ გადასახადის გადამხდელის დღგ-ით დასაბეგრი ოპერაციების საერთო თანხამ უწყვეტი 12 კალენდარული თვის განმავლობაში 100 000 ლარს გადააჭარბა 2024 წლის 14 თებერვალს და მეწარმეს საქართველოს საგადასახადო კოდექსის 165-ე მუხლის თანახმად განესაზღვრა დღგ-ის გადამხდელად რეგისტრაციის ვალდებულება. შემოწმების შედეგად, დღგ-ით დასაბეგრ ბრუნვაში ასახვას დაექვემდებარა მეწარმის მიერ 2024 წლის 14 თებერვლიდან განხორციელებული ეკონომიკური საქმიანობის შედეგად მიღებული შემოსავლები. დღგ-ის სავალდებულო რეგისტრაციის თარიღიდან შესამოწმებელი პერიოდის ბოლომდე შემოწმებით განსაზღვრულმა დღგ-ით დასაბეგრმა ბრუნვამ შეადგინა 246 446 ლარი (დღგ-ის გარეშე). პირს დაერიცხა დღგ და ჯარიმა საქართველოს საგადასახადო კოდექსის 282-ე მუხლის შესაბამისად.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-2 ნაწილის თანახმად, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში. ამავე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nპირველ სადავო საკითხთან დაკავშირებით:\nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nამავე კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას.\nსაქართველოს საგადასახადო კოდექსის 158-ე მუხლის თანახმად, დღგ-ით დასაბეგრ პირად (შემდგომ − დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა.\nსაქართველოს საგადასახადო კოდექსის 165-ე მუხლის პირველი ნაწილის თანახმად, დასაბეგრი პირი, თუ ამ კოდექსით სხვა რამ არ არის გათვალისწინებული, ვალდებულია მის მიერ ნებისმიერი უწყვეტი 12 კალენდარული თვის განმავლობაში განხორციელებული დღგ-ით დასაბეგრი საქონლის მიწოდების/მომსახურების გაწევის ოპერაციების ჯამური თანხის 100 000 ლარისთვის გადაჭარბების დღიდან, არაუგვიანეს 2 სამუშაო დღეში დღგ-ის გადამხდელად რეგისტრაციის მიზნით, მიმართოს საგადასახადო ორგანოს. ამავე მუხლის მე-2 ნაწილის თანახმად, დასაბეგრ პირს დღგ-ის გამოანგარიშებისა და გადახდის ვალდებულება წარმოეშობა ამ მუხლის პირველი ნაწილით გათვალისწინებული დასაბეგრი ოპერაციის განხორციელების მომენტიდან (ამ ოპერაციის ჩათვლით), რომლის მიხედვითაც დასაბეგრი ოპერაციების ჯამურმა თანხამ 100 000 ლარს გადააჭარბა.\nამავე კოდექსის 159-ე მუხლის პირველი ნაწილის „ა“ და „ბ“ ქვეპუნქტების თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება/მომსახურების გაწევა.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:\n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nდადგენილი ფაქტობრივი გარემოებების მიხედვით, შესამოწმებელ პერიოდში მეწარმის საქმიანობის საგანს წარმოადგენდა გაყინული თევზის პროდუქტებით საბითუმო ვაჭრობა. შემოწმების მიერ დამუშავებულ იქნა შემოსავლების სამსახურის გადასახადების ადმინისტრირების საინფორმაციო სისტემაში არსებული მონაცემები და გადასახადის გადამხდელის მიერ მოწოდებული საბანკო ანგარიშების ამონაწერები, რომელთა შესწავლის შედეგად დადგინდა, რომ გადასახადის გადამხდელის დღგ-ით დასაბეგრი ოპერაციების საერთო თანხამ უწყვეტი 12 კალენდარული თვის განმავლობაში 100 000 ლარს გადააჭარბა 2024 წლის 14 თებერვალს და მეწარმეს საქართველოს საგადასახადო კოდექსის 165-ე მუხლის თანახმად განესაზღვრა დღგ-ის გადამხდელად რეგისტრაციის ვალდებულება.\nგადასახადის გადამხდელის მიერ საჩივარში დაფიქსირებულ არგუმენტაციასთან მიმართებით, შემოსავლების სამსახური მიუთითებს აუდიტის დეპარტამენტის მიერ მოწოდებულ ინფორმაციაზე, რომლის თანახმადაც, შემოსავლების სამსახურის გადასახადების ადმინისტრირების საინფორმაციო სისტემაში არსებული ინფორმაციის დამატებით შესწავლით დადგინდა, რომ გადასახადის გადამხდელის მიერ სასაქონლო ზედნადები N ----- პირვანდელი ფორმით გაწერილი იყო 40 935 ლარზე, შესაბამისად, შემოწმების პროცესში სასაქონლო ზედნადებზე განხორციელებული კორექტირება და თანხის შემცირება შემოწმების მიერ არ იქნა მხედველობაში მიღებული მეწარმის საგადასახადო ვალდებულებების განსაზღვრისას და ასევე სახეზე არ ყოფილა დასაბეგრი ბრუნვის გაანგარიშებისას თანხების გაორმაგება. ასევე, გადასახადის გადამხდელს შესამოწმებელ პერიოდში უფიქსირდება საბანკო ანგარიშები სს „თიბისი ბანკში“ და სს „საქართველოს ბანკში“, შემოწმების პროცესში აღნიშნული ანგარიშების საფუძვლიანად შესწავლით, გადასახადის გადამხდელის პირად ჩარიცხვებად მიჩნეული და დასაბეგრი თანხიდან გამოკლებულა 139 962 ლარი, რაც ასევე შემოწმების დასრულებამდე განხილულ იქნა მეწარმის წარმომადგენელთან.\nშემოსავლების სამსახური აღნიშნავს, რომ გადასახადის გადამხდელის მიერ დავის წარმოების პროცესში არ ყოფილა წარმოდგენილი ისეთი მტკიცებულებები, რომლებიც შეცვლიდა საგადასახადო შემოწმებით დადგენილ ფაქტობრივ გარემოებებს.\nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად საგადასახადო ვალდებულებები განსაზღვრულია კანონმდებლობის მოთხოვნათა დაცვით, წარმოდგენილი საჩივარი დაუსაბუთებელია და არ უნდა დაკმაყოფილდეს.\nმე-2 სადავო საკითხთან დაკავშირებით:\nშემოსავლების სამსახური მიუთითებს საქართველოს საგადასახადო კოდექსის 43-ე მუხლის მე-4 ნაწილზე, რომლის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით.\nსაქართველოს საგადასახადო კოდექსის 270-ე მუხლის პირველი ნაწილის თანახმად, საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის. ამავე მუხლის მე-2 ნაწილის თანახმად, საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 272-ე მუხლის პირველი ნაწილის თანახმად, საურავი არის საგადასახადო სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის.\nსაქართველოს საგადასახადო კოდექსის 282-ე მუხლის პირველი ნაწილის თანახმად, დღგ-ის გადამხდელად რეგისტრაციის გარეშე საქმიანობა იწვევს პირის დაჯარიმებას რეგისტრაციის გარეშე საქმიანობის პერიოდში განხორციელებული დღგ-ით დასაბეგრი ოპერაციების (გარდა გათავისუფლებული ოპერაციებისა) თანხის 5 პროცენტის ოდენობით.\nსაქართველოს საგადასახადო კოდექსის 269-ე მუხლის მე-7 ნაწილის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.\nშემოსავლების სამსახური განმარტავს, რომ გადასახადის გადამხდელის კეთილსინდისიერება უკავშირდება მის მიერ დაშვებულ შეცდომას, გადამხდელი კეთილსინდისიერია იმ შემთხვევაში თუ სამართალდარღვევა გამოწვეულია მის მიერ დაშვებული შეცდომით (არცოდნით). კეთილსინდისიერება გულისხმობს პირის სუბიექტურ დამოკიდებულებას მის მიერ ჩადენილი ქმედებისადმი. პირი მოქმედებს საპატიებელი შეცდომის პირობებში ანუ მან არ იცოდა და არც შეიძლებოდა სცოდნოდა, რომ ჩადიოდა აკრძალულ ქმედებას (სამართალდარღვევას). საქართველოს საგადასახადო კოდექსის 269-ე მუხლის მე-7 ნაწილის მიზანია საგადასახადო პასუხისმგებლობისგან გაათავისუფლოს პირი, რომელიც სამართლებრივი შეცდომის არეალში მოქმედებდა, რადგან სამართლებრივი შეცდომის დროს პირი არასწორად აფასებს ჩადენილი ქმედების სამართლებრივ არსს და ამ ქმედებით გამოწვეულ სამართლებრივ შედეგს.\nშემოსავლების სამსახური მიუთითებს ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები, ამასთან, მომჩივანი ვერ უთითებს ფაქტობრივ და სამართლებრივ გარემოებებზე, რომლითაც დადასტურდება, რომ გადასახადის გადამხდელი საგადასახადო ვალდებულებების არაჯეროვნად შესრულებისას მოქმედებდა სამართლებრივი შეცდომის არეალში. შესაბამისად, საგადასახადო შემოწმების შედეგად განსაზღვრული სანქციის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება. ამდენად, გადასახადის გადამხდელის საჩივარი დაუსაბუთებელია და არ უნდა დაკმაყოფილდეს.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ:\n1. ი/მ ----- (ს/ნ ----- ) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. N 16) ან სასამართლოში (მის.: ქ. ქუთაისი, ვიქტორ კუპრაძის ქ. N 11), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/0fd3f4b9-9c6b-419f-8dd3-1daf29f54265",
        "type": "დოკუმენტი"
    },
    {
        "id": "3d8062c0-c5c1-4669-a3e2-8e0b3b70d3e4",
        "title": "ბრძანება №2954",
        "date": "2026-02-11T00:00:00",
        "content": "N 2954\n11 თებერვალი 2026\nბრძანება\nი/მ \"------\"-ის (ს/ნ \"------\")\n(მის.: \"------\")\n2026 წლის 12 იანვრის საჩივრის\nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 29 იანვრის სხდომაზე (ოქმი №8) განიხილა ი/მ \"------\"-ის (ს/ნ \"------\") 2026 წლის 12 იანვრის №99902/1/2026 საჩივარი, შემოსავლების სამსახურის აუდიტის დეპარტამენტის 2025 წლის 19 დეკემბრის №056-103 საგადასახადო მოთხოვნასთან დაკავშირებით.\nსადავო საკითხები: \n1.გადასახადის გადამხდელი არ ეთანხმება არაპირდაპირ მეთოდს და მის საფუძველზე განსაზღვრულ ფასნამატს (63%). მიუთითებს, რომ შეუძლია წარმოადგინოს დამატებითი დოკუმენტაცია და აწყობილი საბუღალტრო პრობრამა (ORIS), რომლის საფუძველზეც შესაძლებელი იქნება ზუსტი და რეალური ციფრების დადგენა. აცხადებს, რომ რეალიზაციას ახორციელებს ფიზიკურ პირებზე, რის გამოც რეალიზაცია არის დადასტურებული საკონტროლო-სალარო აპარატის მონაცემებით, რომელიც დეკლარირებულია სრულად დღგ-ის დეკლარაციაში.\n2.მომჩივანი ითხოვს მის მიერ დეკლარირებული ვალდებულებების შემცირებას. მიუთითებს, რომ 2023-2024 წლებში მცირე ბიზნესის საშემოსავლო გადასახადის ყოველთვიურ დეკლარაციაში შეცდომით ჰქონდა მითითებული დაუბეგრავი შემოსავალი, რის შედეგადაც გადასახადი გადახდილი აქვს ზედმეტად.\nფაქტობრივი გარემოებები:\nსაქმის მასალებით დგინდება, რომ შემოსავლების სამსახურის აუდიტის დეპარტამენტის 2025 წლის 21 ოქტომბრის №22984 ბრძანების საფუძველზე ჩატარდა ი/მ \"------\"-ის (ს/ნ \"------\") საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2022 წლის პირველი იანვრიდან 2025 წლის პირველ სექტემბრამდე საანგარიშო პერიოდები. საგადასახადო შემოწმების შედეგებზე 2025 წლის 16 დეკემბერს შედგა საგადასახადო შემოწმების აქტი, გამოიცა 2025 წლის 19 დეკემბრის №27856 ბრძანება და ამავე თარიღის №056-103 საგადასახადო მოთხოვნა, რომლის საფუძველზე გადასახადის გადამხდელს დამატებით გადასახდელად განისაზღვრა სულ 24 432 ლარი, მათ შორის გადასახადი 16 673 ლარი, ჯარიმა 7 736 ლარი და საურავი 23 ლარი. \nსაგადასახადო შემოწმების აქტის მიხედვით, საგადასახადო ვალდებულებები განსაზღვრულია შემდეგი გარემოებით: \n1. ი/მ \"------\" გადასახადის გადამხდელად რეგისტრირებულია 2015 წლის 20 მარტს, ხოლო მცირე ბიზნესის სტატუსი მინიჭებული აქვს 2022 წლის პირველი იანვრიდან, დღგ-ის გადამხდელად კი რეგისტრირებულია 2023 წლის 15 მარტიდან. საქმიანობა დაწყებული აქვს 2023 წლის მარტის თვიდან. საქმიანობის სახეა საცალო ვაჭრობა ავტომობილების ნაწილებით და აქსესუარებით.საგადასახადო შემოწმებით დადგინდა, რომ გადამხდელი ახორციელებდა ავტონაწილების იმპორტს (წონით -კგ-ში), არ გააჩნდა ადგილობრივი შეძენა, რეალიზაციას ახორციელებდა ადგილობრივად საცალოდ, არ იყო გამოწერილი სასაქონლო ზედნადებები. კონტროლის ღონისძიებები არ განხორციელებულა. გადამხდელი ბუღალტრულ აღრიცხვას აწარმოებდა ექსელის ფაილებში, არ გააჩნდა საქონლის რაოდენობრივი და თანხობრივი აღრიცხვა. როგორც გადამხდელმა წერილობით განმარტა, საშუალო ფასნამატი შეადგენდა 15%-ს. გამოგზავნილ ექსელის მონაცემებში რეალიზაციები ემთხვეოდა საკონტროლო-სალარო აპარატში დაფიქსირებულ მონაცემებს, შეძენები აღრიცხული ჰქონდა საბაჟო მონაცემების მიხედვით, ხოლო ჩამოწერები ყოველი თვის ბოლოს განხორციელებული იყო 15%-იანი ფასნამატის მიხედვით. მითითებული ჰქონდა სმფ-ის ნაშთები. ზემოაღნიშნული ფაქტობრივი გარემოებების გათვალისწინებით, სარეალიზაციო თანხის დასადგენად შემოწმებამ იხელმძღვანელა საქართველოს საგადასახადო კოდექსის 73-ე მუხლის მე-5 ნაწილით და გადამხდელის საგადასახადო ვალდებულებები განსაზღვრა არაპირდაპირი მეთოდის გამოყენებით. შემოწმებით, იმპორტირებული საქონლის საინვოისო ღირებულების გათვალისწინებით, დადგინდა შეძენილი საქონლის თვითღირებულება, რომელზეც გავრცელდა იმპორტირებული მსგავსი ტიპის საქონელზე დადგენილი აუდირებული ფასნამატი 63%. შედეგად, გადამხდელს დაერიცხა დღგ და საქართველოს საგადასახადო კოდექსის 275-ე მუხლით განსაზღვრული ჯარიმა.\n2. ასევე, საგადასახადო შემოწმებით დადგინდა, რომ გადამხდელი ადეკლარირებდა მცირე ბიზნესის საშემოსავლო გადასახადის ყოველთვიურ დეკლარაციებს. რეალიზაციის თანხები ბუღალტრულად ეყრდნობოდა საკონტროლო-სალარო აპარატში დაფიქსირებულ თანხებს. შემოწმება ჩატარდა არაპირდაპირი მეთოდის გამოყენებით, რის შედეგადაც გამოვლინდა სხვაობა დეკლარირებულ და შემოწმებით დადგენილ დასაბეგრ თანხებს შორის. შემოწმებამ იხელმძღვანელა საქართველოს საგადასახადო კოდექსის 88-ე, 90-ე მუხლებით და ასევე, საქართველოს ფინანსთა მინისტრის 2010 წლის 31 დეკემბრის ,,სპეციალური დაბეგვრის რეჟიმების გამოყენების შესახებ“ №999 ბრძანებით დამტკიცებული ინსტრუქციის მე-16 მუხლით. შედეგად, გადამხდელს დაერიცხა საშემოსავლო გადასახადი და საქართველოს საგადასახადო კოდექსის 275-ე მუხლით განსაზღვრული ჯარიმა.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო:\n \nსაქართველოს საგადასახადო კოდექსის 302-ე მუხლის მე-6 ნაწილის მიხედვით, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nსადავო საკითხებთან დაკავშირებით,\n შემოსავლების სამსახური მიუთითებს საქართველოს საგადასახადო კოდექსის 136-ე მუხლის პირველ ნაწილზე, რომლის თანახმად, გადასახადის გადამხდელი ვალდებულია სწორად და დროულად აღრიცხოს შემოსავლები და ხარჯები დოკუმენტურად დადასტურებულ მონაცემთა საფუძველზე, ამ თავით გათვალისწინებული მეთოდების გამოყენებით და მიაკუთვნოს იმ საანგარიშო პერიოდს, რომელშიც მოხდა მათი მიღება და გაწევა. ხოლო მე-3 ნაწილის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 49-ე მუხლის პირველი ნაწილის „ე“ ქვეპუნქტის თანახმად, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით - სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში.\nსაქართველოს საგადასახადო კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას. \nსაქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნქტის მიხედვით, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა.\nსაქართველოს საგადასახადო კოდექსის 158-ე მუხლის პირველი ნაწილის მიხედვით, დღგ-ით დასაბეგრ პირად განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა.\nსაქართველოს საგადასახადო კოდექსის 159-ე მუხლის პირველი ნაწილის „ა“ქვეპუნქტის თანახმად, დღგ-ით დასაბეგრი ოპერაციაა დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება.\nსაქართველოს საგადასახადო კოდექსის 163-ე მუხლის პირველი ნაწილის თანახმად, საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაქართველოს საგადასახადო კოდექსის 79-ე მუხლის „ა“ ქვეპუნქტის თანახმად, საშემოსავლო გადასახადის გადამხდელია რეზიდენტი ფიზიკური პირი.\nსაქართველოს საგადასახადო კოდექსის 83-ე მუხლის „ბ“ ქვეპუნქტის მიხედვით, სპეციალური დაბეგვრის რეჟიმი ვრცელდება მცირე ბიზნესის სტატუსის მქონე მეწარმე ფიზიკურ პირებზე. \nსაქართველოს საგადასახადო კოდექსის 88-ე მუხლის პირველი ნაწილის თანახმად, მცირე ბიზნესის სტატუსი შეიძლება მიენიჭოს მეწარმე ფიზიკურ პირს. \nსაქართველოს საგადასახადო კოდექსის 89-ე მუხლის პირველი ნაწილის თანახმად, მეწარმე ფიზიკური პირი, რომელიც აკმაყოფილებს ამ კოდექსის 88-ე მუხლით დადგენილ პირობებს, უფლებამოსილია მცირე ბიზნესის სტატუსის მინიჭების მიზნით მიმართოს საგადასახადო ორგანოს, რომელიც გასცემს მცირე ბიზნესის სერტიფიკატს.\nსაქართველოს საგადასახადო კოდექსის 90-ე მუხლის პირველი ნაწილის თანახმად, მცირე ბიზნესის სტატუსის მქონე პირის დასაბეგრი შემოსავალი იბეგრება 1 პროცენტით, გარდა ამ მუხლის მე-2 ნაწილით გათვალისწინებული შემთხვევისა. ხოლო, მე-2 ნაწილის თანახმად, მცირე ბიზნესის სტატუსის მქონე პირის დასაბეგრი შემოსავალი იბეგრება 3 პროცენტით, თუ ეკონომიკური საქმიანობიდან მიღებულმა მისმა ერთობლივმა შემოსავალმა 500 000 ლარს გადააჭარბა. მცირე ბიზნესის სტატუსის მქონე პირი ამ ნაწილის მიხედვით დადგენილი განაკვეთით იბეგრება შესაბამისი თვის (ერთობლივი შემოსავლის 500000-ლარიანი ზღვრის გადაჭარბების დაფიქსირების თვის) დასაწყისიდან კალენდარული წლის დასრულებამდე.\nამავე მუხლის მე-3 ნაწილის თანახმად, მცირე ბიზნესის დასაბეგრი შემოსავალი შედგება საქართველოში არსებული წყაროდან მიღებული შემოსავლებისაგან, გარდა ხელფასის სახით მიღებული შემოსავლისა და ამ კოდექსის 88-ე მუხლის მე-3 ნაწილის შესაბამისად განსაზღვრული შემოსავლის სახიდან მიღებული შემოსავლისა. \nსაქართველოს ფინანსთა მინისტრის 2010 წლის 31 დეკემბრის „სპეციალური დაბეგვრის რეჟიმების გამოყენების შესახებ“ №999 ბრძანებით დამტკიცებული ინსტრუქციის მე-13 მუხლის პირველი პუნქტის თანახმად, მცირე ბიზნესის ერთობლივი შემოსავალი შედგება:\nა) შემოსავლისგან, რომელიც ექვემდებარება სპეციალური რეჟიმით დაბეგვრას და მოიცავს საქართველოში არსებული წყაროდან მიღებულ შემოსავალს, გარდა ამ მუხლის „ბ“ და „გ“ ქვეპუნქტებში აღნიშნული შემოსავლებისა და ხელფასის სახით მიღებული შემოსავლებისა;\nბ) შემოსავლისგან, რომელიც იბეგრება ჩვეულებრივი რეჟიმით და მოიცავს მცირე ბიზნესის სტატუსის მქონე მეწარმე ფიზიკური პირის მიერ „სპეციალური დაბეგვრის რეჟიმების შესახებ“ საქართველოს მთავრობის 2010 წლის 29 დეკემბრის №415 დადგენილებით დამტკიცებული დანართი №5- ით განსაზღვრული შემოსავლების სახეების მიხედვით მიღებულ ერთობლივ შემოსავლებს; \nგ) სხვა შემოსავლებისგან, რომელიც იბეგრება ჩვეულებრივი რეჟიმით, გარდა ამ პუნქტის „ბ“ ქვეპუნქტში აღნიშნული შემოსავლებისა.\nამავე ინსტრუქციის მე-16 მუხლის თანახმად:\n1. მცირე ბიზნესის სტატუსის მქონე პირი ვალდებულია აწარმოოს აღრიცხვის სპეციალური ჟურნალი ამ ბრძანებით დამტკიცებული „მცირე ბიზნესის სტატუსის მქონე პირების მიერ აღრიცხვის სპეციალური ჟურნალის ფორმისა და წარმოების წესის შესახებ“ ინსტრუქციის (დანართი №3) შესაბამისად.\n2. მცირე ბიზნესის სტატუსის მქონე პირი ვალდებულია საქონლის/მომსახურების მიწოდების დროს მომხმარებლებთან ნაღდი ფულით ანგარიშსწორებისას შემოსავლები აღრიცხოს საკონტროლოსალარო აპარატის გამოყენებით.\n3. მცირე ბიზნესის სტატუსის მქონე პირი ვალდებულია საქონლის ტრანსპორტირებისას ან/და მიწოდებისას, საქართველოს საგადასახადო კოდექსით დადგენილ შემთხვევებში გამოიყენოს სასაქონლო ზედნადები.\n4. მცირე ბიზნესის სტატუსის მქონე პირი, გარდა იმ შემთხვევისა, როდესაც იგი რეგისტრირებულია დღგ-ის გადამხდელად, უფლებამოსილია არ აწარმოოს შემოსავლებისა და ხარჯების სხვაგვარად აღრიცხვა, გარდა ამ მუხლის პირველი-მე-3 პუნქტებით გათვალისწინებული მოთხოვნებისა.\nსაქართველოს საგადასახადო კოდექსის 93-ე მუხლის მე-1\n1\n ნაწილის თანახმად, მცირე ბიზნესის სტატუსის მქონე პირის საგადასახადო დეკლარაციის საგადასახადო ორგანოსთვის წარდგენა და გადასახადის გადახდა ხორციელდება არაუგვიანეს საანგარიშო თვის მომდევნო თვის 15 რიცხვისა.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nპირველ სადავო საკითხთან დაკავშირებით, \nსაგადასახადო შემოწმებით დადგენილი ფაქტობრივი გარემოებაა, რომ გადამხდელი ახორციელებდა ავტონაწილების იმპორტს (წონით -კგ-ში), არ გააჩნდა ადგილობრივი შეძენა, რეალიზაციას ახორციელებდა ადგილობრივად საცალოდ, არ იყო გამოწერილი სასაქონლო ზედნადებები. გადამხდელი ბუღალტრულ აღრიცხვას აწარმოებდა ექსელის ფაილებში, არ გააჩნდა საქონლის რაოდენობრივი და თანხობრივი აღრიცხვა. როგორც გადამხდელმა წერილობით განმარტა, საშუალო ფასნამატი შეადგენდა 15%-ს. გამოგზავნილ ექსელის მონაცემებში რეალიზაციები ემთხვეოდა საკონტროლო-სალარო აპარატში დაფიქსირებულ მონაცემებს, შეძენები აღრიცხული ჰქონდა საბაჟო მონაცემების მიხედვით, ხოლო ჩამოწერები ყოველი თვის ბოლოს განხორციელებული იყო 15%-იანი ფასნამატის მიხედვით. მითითებული ჰქონდა სმფ-ის ნაშთები.\nშემოსავლების სამსახური აღნიშნავს, რომ ვინაიდან გადამხდელის სააღრიცხვო დოკუმენტაციით შეუძლებელი იყო დაბეგვრის ობიექტის დადგენა, შემოწმების მიერ გადამხდელის საგადასახადო ვალდებულებების არაპირდაპირი მეთოდით განსაზღვრა მართლზომიერია. ამასთან, იმპორტირებული საქონლის საინვოისო ღირებულების გათვალისწინებით, შეძენილი საქონლის თვითღირებულების დადგენა და აღნიშნულზე იმპორტირებული მსგავსი ტიპის საქონელზე დადგენილი აუდირებული ფასნამატის გავრცელება, რამაც გამოიწვია რეალიზებული პროდუქტისა და დამატებითი შემოსავლის განსაზღვრა, შესაბამისობაშია კანონმდებლობის მოთხოვნებთან. \nამასთან, შემოსავლების სამსახური აღნიშნავს, რომ დავის წარმოების პროცესში არ ყოფილა წარმოდგენილი მომჩივნის პოზიციის დამადასტურებელი იმგვარი არგუმენტები/მტკიცებულებები, რომლებიც შეცვლიდა საგადასახადო შემოწმებით დადგენილ ფაქტობრივ გარემოებებს.\nზემოაღნიშნული სამართლებრივი ნორმებისა და საქმეში არსებულ მასალებზე დაყრდნობით, პირველ სადავო საკითხთან დაკავშირებით, შემოსავლების სამსახურმა მიიჩნია, რომ წარმოდგენილი საჩივარი დაუსაბუთებელია და არ არსებობს მისი დაკმაყოფილების სამართლებრივი საფუძველი.\nმე-2 სადავო საკითხთან დაკავშირებით, \nშემოსავლების სამსახური მიუთითებს აუდიტის დეპარტამენტის მიერ მოწოდებულ ინფორმაციაზე, რომლის თანახმად შემოწმებამ არაპირდაპირი მეთოდის საფუძველზე გადასახადის გადამხდელს დაუდგინა ბრუნვა 303 151 ლარი. შესაბამისად, საშემოსავლო გადასახადში დეკლარირებულ ბრუნვასთან მიმართებაში სხვაობაზე დაერიცხა გადასახადი.\nამასთან, შემოსავლების სამსახური აღნიშნავს, რომ დავის წარმოების პროცესში არ ყოფილა წარმოდგენილი მომჩივნის პოზიციის დამადასტურებელი იმგვარი არგუმენტები/მტკიცებულებები, რომლებიც შეცვლიდა საგადასახადო შემოწმებით დადგენილ ფაქტობრივ გარემოებებს. \nზემოაღნიშნული სამართლებრივი ნორმებისა და საქმეში არსებულ მასალებზე დაყრდნობით, შემოსავლების სამსახურმა მიიჩნია, რომ წარმოდგენილი საჩივარი დაუსაბუთებელია და არ არსებობს მისი დაკმაყოფილების სამართლებრივი საფუძველი.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ :\n1. ი/მ \"------\"-ის (ს/ნ \"------\") საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/3d8062c0-c5c1-4669-a3e2-8e0b3b70d3e4",
        "type": "დოკუმენტი"
    },
    {
        "id": "1328a173-f89d-4576-8b77-7e70e619c8a5",
        "title": "ბრძანება №2946",
        "date": "2026-02-11T00:00:00",
        "content": "N 2946\n11 თებერვალი 2026\nბ რ ძ ა ნ ე ბ ა\n----- მოქალაქე ----- (პასპ/ნ -----) (მის.: -----)\n2026 წლის 24 იანვრის საჩივრის\nდაკმაყოფილებაზე უარის თქმის თაობაზე.\nშემოსავლების სამსახურმა დავების განხილვის საბჭოს 2026 წლის 6 თებერვლის სხდომაზე (ოქმი N 12) განიხილა ----- (პასპ/ნ ----- ) N 10494/21-10-21 საჩივარი, რომელიც ეხება შემოსავლების სამსახურის საბაჟო დეპარტამენტის 2026 წლის 24 იანვრის N EL306283 საბაჟო სამართალდარღვევის ოქმს.\nმომჩივნის არგუმენტაცია:\nსაჩივრის ავტორი განმარტავს, რომ არ იყო ინფორმირებული სკანერზე შესვლასთან დაკავშირებით და არც არავის გაუფრთხილებია, ისე მოაწერინეს ხელი საბუთზე.\nაღნიშნულზე მითითებით ითხოვს საბაჟო სამართალდარღვევის ოქმის ბათილად ცნობას და ჯარიმის სახით გადახდილი თანხის დაბრუნებას.\nფაქტობრივი გარემოებები:\nსაქმის მასალებითა და საბაჟო დეპარტამენტიდან წარმოდგენილი ინფორმაციით ირკვევა, რომ 2026 წლის 22 იანვარს საბაჟო გამშვები პუნქტი „-----“ მიერ, სატრანსპორტო საშუალებაზე სახელმწიფო ნომრით ----- დარეგისტრირდა აღრიცხვის მოწმობა -----, რომელსაც რისკის პროფილის მიხედვით განესაზღვრა „წითელი დერეფანი“ კრიტერიუმით ავტომანქანის სკანირება. სატვირთო ავტომობილის მძღოლს, ----- მოქალაქე ----- ეცნობა, რომ სატრანსპორტო საშუალება უნდა დასკანერებულიყო საბაჟო გამშვები პუნქტი „-----“ მიმდებარე ტერიტორიაზე განთავსებულ სტაციონარულ სკანერზე, რაც დასტურდება აღრიცხვის მოწმობაზე დატანილი შესაბამისი აღნიშვნით და მძღოლის ხელმოწერით. თუმცა, სატვირთო სატრანსპორტო საშუალების მძღოლი, არ დაემორჩილა საბაჟო ორგანოს მოთხოვნას, გადაუხვია განსაზღვრულ მარშრუტს და 2026 წლის 22 იანვარს სატვირთო სატრანსპორტო საშუალება გამოცხადდა გაფორმების ეკონომიკური ზონა „-----“ კონტროლის ზონაში, სატრანსპორტო საშუალების დასკანერების გარეშე.\nვინაიდან, ----- მიერ არ შესრულდა სატვირთო ავტომობილის სკანირების ადგილზე გამოცხადების ვალდებულება, გამოვლენილი სამართალდარღვევის ფაქტზე, გაფორმების ეკონომიკური ზონა „-----“ უფლებამოსილი მებაჟე-ოფიცრის მიერ 2026 წლის 24 იანვარს შედგენილ იქნა N EL306283 საბაჟო სამართალდარღვევის ოქმი, რომლითაც ------ მოქალაქეს ----- დაეკისრა პასუხისმგებლობა საქართველოს საბაჟო კოდექსის 170-ე მუხლის პირველი ნაწილით გათვალისწინებული სამართალდარღვევისათვის და სანქციის სახით შეეფარდა ჯარიმა 1 000 ლარის ოდენობით.\nჯარიმის გადახდის დამადასტურებელი ქვითრის წარმოდგენის შემდგომ, 2026 წლის 24 იანვარს სატრანსპორტო საშუალებამ (სახ. ნომრით -----) დატოვა გაფორმების ეკონომიკური ზონა „-----“ კონტროლის ზონა.\nშემოსავლების სამსახურმა მიიჩნია, რომ მომჩივნის მოთხოვნა არ უნდა დაკმაყოფილდეს შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-6 ნაწილის შესაბამისად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nსაქართველოს საბაჟო კოდექსის მე-6 მუხლის მიხედვით:\nსაბაჟო კონტროლი არის საქართველოს საბაჟო კანონმდებლობის, აგრეთვე საქართველოს საბაჟო ტერიტორიასა და უცხო ქვეყანას შორის გადაადგილებული საქონლის შემოტანის, ტრანზიტის, გადაადგილების, შენახვის, მიზნობრივი დანიშნულებით გამოყენებისა და გატანის, აგრეთვე უცხოური საქონლის და მიზნობრივი დანიშნულებით გამოყენებული საქონლის საქართველოს საბაჟო ტერიტორიაზე განთავსებისა და გადაადგილების მარეგულირებელი სხვა სამართლებრივი აქტების მოთხოვნათა დაცვის უზრუნველსაყოფად საბაჟო ორგანოს მიერ განსახორციელებელი ცალკეული ქმედებები;\nსაბაჟო მარშრუტი არის საბაჟო ზედამხედველობისადმი დაქვემდებარებული საქონლის ან/და სატრანსპორტო საშუალების საქართველოს საბაჟო ტერიტორიაზე გადაადგილებისთვის საბაჟო ორგანოს მიერ განსაზღვრული ტრაექტორია ან/და ამ საქონლის ან/და სატრანსპორტო საშუალების დანიშნულების ადგილამდე (საბაჟო კონტროლის ზონამდე ან საბაჟო ორგანოს მიერ განსაზღვრულ ადგილამდე ან მასთან შეთანხმებულ ნებისმიერ სხვა ადგილამდე) გადაზიდვის/გადატანის მიმართულება.\nამავე კოდექსის 71-ე მუხლის შესაბამისად:\n1. საბაჟო ორგანომ შეიძლება საქართველოს საბაჟო ტერიტორიაზე შემოტანილი საქონლისთვის განსაზღვროს საბაჟო მარშრუტი ან/და დაადგინოს ვადა, რომლის განმავლობაშიც ეს საქონელი საქართველოს საბაჟო ტერიტორიაზე უნდა გადაადგილდეს. ამ შემთხვევაში საბაჟო ზედამხედველობის ქვეშ მყოფი საქონლის საბაჟო ორგანოს მიერ განსაზღვრული საბაჟო მარშრუტითა და დადგენილ ვადაში გადაზიდვის/გადატანის ვალდებულება ამ საქონლის საქართველოს საბაჟო ტერიტორიაზე შემომტან პირს ეკისრება.\n2. ნებისმიერ პირს, რომელიც საქართველოს საბაჟო ტერიტორიაზე საქონლის შემოტანის შემდეგ იღებს მისი გადაზიდვის პასუხისმგებლობას, ეკისრება ამ მუხლის პირველი ნაწილით გათვალისწინებული ვალდებულება.\n„საქართველოს საბაჟო ტერიტორიაზე საქონლის გადაადგილებისა და გაფორმების შესახებ ინსტრუქციების დამტკიცების შესახებ“ საქართველოს ფინანსთა მინისტრის \n2019 წლის 29 აგვისტოს N 257\n ბრძანებით დამტკიცებული „საბაჟო ზედამხედველობის შესახებ ინსტრუქციის“ (დანართი N 3) პირველი მუხლის პირველი პუნქტის შესაბამისად, საბაჟო ზედამხედველობის ქვეშ მოქცეული საქონლის მიმართ შეიძლება განხორციელდეს მხოლოდ საბაჟო ორგანოსთან შეთანხმებული მოქმედებები და ოპერაციები.\nამავე ინსტრუქციის მე-2 მუხლის თანახმად, საქართველოს საბაჟო ტერიტორიაზე საქონლის შემომტანმა პირმა, ან ნებისმიერმა პირმა, რომელიც საქართველოს საბაჟო ტერიტორიაზე საქონლის შემოტანის შემდეგ იღებს მისი გადაზიდვის პასუხისმგებლობას, საქონელი დაუყოვნებლივ უნდა გადაზიდოს/გადაიტანოს შესაბამის საბაჟო კონტროლის ზონაში ან საბაჟო ორგანოს მიერ განსაზღვრულ ან მასთან შეთანხმებულ ნებისმიერ სხვა ადგილზე.\nსაქართველოს საბაჟო კოდექსის 163-ე მუხლის პირველი ნაწილის შესაბამისად, საბაჟო სამართალდარღვევა არის პირის მართლსაწინააღმდეგო ქმედება (მოქმედება ან უმოქმედობა), რომლის ჩადენისთვისაც ამ კოდექსით გათვალისწინებულია პასუხისმგებლობა.\nამავე კოდექსის 170-ე მუხლის პირველი ნაწილის მიხედვით, საბაჟო ორგანოს თანხმობის გარეშე საქონლის ან/და სატრანსპორტო საშუალების მიერ საბაჟო კონტროლის ზონის დატოვება, საბაჟო ზედამხედველობის ქვეშ მყოფი საქონლის გადატვირთვა ან გადმოტვირთვა ან მოძრაობისთვის დადგენილი საბაჟო მარშრუტიდან გადახვევა იწვევს დაჯარიმებას 1 000 ლარის ოდენობით.\nდადგენილია, რომ მომჩივნის მხრიდან ადგილი ჰქონდა საბაჟო კონტროლს დაქვემდებარებული საქონლით დატვირთულ სატრანსპორტო საშუალებით საბაჟო ორგანოს თანხმობის გარეშე მოძრაობისთვის დადგენილი საბაჟო მარშრუტიდან გადახვევას, რაც არის პირის მართლსაწინააღმდეგო ქმედება (მოქმედება ან უმოქმედობა), რომლის ჩადენისთვისაც საქართველოს საბაჟო კოდექსით გათვალისწინებულია პასუხისმგებლობა. ამდენად, მომჩივნისთვის სადავო ოქმით საქართველოს საბაჟო კოდექსის 170-ე მუხლის პირველი ნაწილის შესაბამისად დაკისრებული პასუხისმგებლობა მართლზომიერია.\nმომჩივნის მოთხოვნაზე სადავო აქტის ბათილად ცნობასთან დაკავშირებით, შემოსავლების სამსახური მიუთითებს, რომ ადმინისტრაციულ - სამართლებრივი აქტის ბათილად ცნობის საფუძვლები რეგლამენტირებულია საქართველოს ზოგადი ადმინისტრაციული კოდექსის 60\n1\n მუხლით, რომლის პირველი ნაწილის მიხედვით, ადმინისტრაციულ - სამართლებრივი აქტი ბათილია, თუ იგი ეწინააღმდეგება კანონს ან არსებითად დარღვეულია მისი მომზადების ან გამოცემის კანონმდებლობით დადგენილი სხვა მოთხოვნები. ხოლო მე-2 ნაწილის მიხედვით ადმინისტრაციულ-სამართლებრივი აქტის მომზადების ან გამოცემის წესის არსებით დარღვევად ჩაითვლება ადმინისტრაციულ - სამართლებრივი აქტის გამოცემა ამ კოდექსის 32-ე ან 34-ე მუხლით გათვალისწინებული წესის დარღვევით ჩატარებულ სხდომაზე ან კანონით გათვალისწინებული ადმინისტრაციული წარმოების სახის დარღვევით, ანდა კანონის ისეთი დარღვევა, რომლის არარსებობის შემთხვევაში მოცემულ საკითხზე მიღებული იქნებოდა სხვაგვარი გადაწყვეტილება.\nსადავო აქტი არ ეწინააღმდეგება კანონს, არ არის დარღვეული მისი მომზადების ან გამოცემის კანონმდებლობით დადგენილი მოთხოვნები, რომლის არარსებობის შემთხვევაში მოცემულ საკითხზე მიღებული იქნებოდა სხვაგვარი გადაწყვეტილება.\nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ სადავო ადმინისტრაციული აქტი და დაკისრებული პასუხისმგებლობა შეესაბამება საქართველოს კანონმდებლობით გათვალისწინებულ მოთხოვნებს და არ არსებობს საჩივრის დაკმაყოფილების საფუძველი.\nსაქართველოს საგადასახადო კოდექსის 304-ე მუხლის საფუძველზე,   \nვ ბ რ ძ ა ნ ე ბ:\n1. ----- (პასპ/ნ -----) საჩივარი არ დაკმაყოფილდეს;\n2. ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის: ქ. თბილისი, ვახტანგ გორგასლის ქ. N 16) ან თბილისის საქალაქო სასამართლოში (მის.: ქ. თბილისი, დავით აღმაშენებლის ხეივანი N 64), საქართველოს საგადასახადო კოდექსის XIV კარით დადგენილი წესით, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/1328a173-f89d-4576-8b77-7e70e619c8a5",
        "type": "დოკუმენტი"
    },
    {
        "id": "129461af-a282-42e1-a3db-e1b7457b9dd2",
        "title": "ბრძანება №25852/2/2025",
        "date": "2026-02-10T00:00:00",
        "content": "№25852/2/2025\n10 თებერვალი 2026\nგ ა დ ა წ ყ ვ ე ტ ი ლ ე ბ ა\nმომჩივანი: შპს „------“ (ს/ნ „------“)\nმოპასუხე: აუდიტის დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ,29.01.2026 წელს განიხილა და მიიღო გადაწყვეტილება შპს „------“-ის 12.09.2025 წელს რეგისტრირებულ საჩივარზე (რეგისტრაციის №25852/2/2025). \nდავის საგანი:\nსაქართველოს ფინანსთა სამინისტროსთან არსებული დავების განხილვის საბჭოს 20.09.2024 წლის №23481/2/2024 წლის გადაწყვეტილების აღსრულების შედეგები.\nგასაჩივრებული გადაწყვეტილება: \nაუდიტის დეპარტამენტის 15.07.2025 წლის №006-266 კორექტირებული საგადასახადო მოთხოვნა. \nდარიცხული თანხა: 237 203.9 ლარი.\nმათ შორის:\nგადასახადი - 118 502\nდღგ - 67 214\nსაშემოსავლო გადასახადი - 51 288\nჯარიმა - 59 251\nსაურავი - 59 450.9\nპროცედურული გარემოებები \nშემოსავლების სამსახურის აუდიტის დეპარტამენტის მიერ ჩატარდა მომჩივნის საქმიანობის, 18.03.2020 წლიდან 1.02.2023 წლამდე პერიოდის, საგადასახადო შემოწმება. შემოწმების შედეგები აისახა 2023 წლის 12 ივნისის საგადასახადო შემოწმების აქტში, რომლის მიხედვით, სადავო დარიცხვა განპირობებულია შემდეგი გარემოებებით:\n- კომპანია დაფუძნდა 2020 წლის 18 მარტს. 2020 წლის მაისის თვეში გადასახადის გადამხდელს შეძენილი აქვს იმპორტით 8 760 ცალი საწოლის თეთრეული , ხოლო საგადასახადო ანგარიშფაქტურის (ეა- №„------“) საფუძველზე 8 726 ცალი ფეხსაცმელი შპს „------“-დან. საგადასახადო მონიტორინგის დეპარტამენტის 2023 წლის 28 მარტის №6127 ბრძანების საფუძველზე ჩატარებული ინვენტარიზაციის მონაცემების მიხედვით, გადასახადის გადამხდელის სასაქონლო-მატერიალური\nფასეულობების ნაშთი შეადგენს ნულს. ამდენად, საგადასახადო კოდექსის 73-ე მუხლის მე-5 ნაწილის საფუძველზე, საგადასახადო ვალდებულებები განისაზღვრა არაპირდაპირი მეთოდით. კერძოდ, მოძიებულ იქნა მსგავსი საქმიანობის სფეროს მქონე კომპანიების აუდირებული ფასნამატი საწოლის თეთრეულზე (77%) და ფეხსაცმელზე (45%), რომელიც გავრცელდა შეძენილი სასაქონლო-მატერიალური ფასეულობების თვითღირებულებაზე. შემოწმებით, სასაქონლო-მატერიალური ფასეულობები რეალიზებულად განხილული იქნა 2020 წლის დეკემბრის საანგარიშო პერიოდში, შესაბამისად გადასახადის გადამხდელს დაერიცხა დღგ და დაეკისრა ჯარიმა საგადასახადო კოდექსის 275-ე მუხლის საფუძველზე; \n- დამუშავდა შემოსავლების სამსახურის გადასახადების ადმინისტრირების საინფორმაციო სისტემის მონაცემები და შემოწმების ხელთ არსებული სხვა დოკუმენტები. საგადასახადო მონიტორინგის დეპარტამენტის 2023 წლის 6 მარტის №4181 ბრძანების საფუძველზე დაინიშნა გადასახადის გადამხდელის ფულადი სახსრების ინვენტარიზაცია, თუმცა გადასახადის გადამხდელთან დაკავშირება და მოძიება ვერ მოხერხდა. ჩაითვალა, რომ გადასახადის გადამხდელის სალაროში ფიქსირდება ნული ლარი, დებიტორული დავალიანება არ გააჩნია, ხოლო კრედიტორული დავალიანების მიზნებისთვის გათვალისწინებულ იქნა შეძენის ღირებულება სრულად ურთიერთშედარების აქტების საფუძველზე.\nყოველივე ზემოაღნიშნულიდან გამომდინარე, განისაზღვრა ფულის ნაშთი, რომელიც გადასახადის გადამხდელს სალაროში უნდა უფიქსირდებოდეს. შედეგად, ინვენტარიზაციით დადგენილ სალაროს ნაშთსა და შემოწმებით დადგენილ ნაშთს შორის სხვაობა ჩაითვალა დირექტორზე გაცემულ ხელფასად შესამოწმებელი პერიოდის ბოლოს. გადასახადის გადამხდელს დაერიცხა საშემოსავლო გადასახადი და დაეკისრა ჯარიმა საგადასახადო კოდექსის 275-ე მუხლის თანახმად.\nშემოწმების აქტის საფუძველზე გამოიცა აუდიტის დეპარტამენტის 2023 წლის 14 ივნისის №13409 ბრძანება და №006-250 საგადასახადო მოთხოვნა, რაც გასაჩივრდა შემოსავლების სამსახურში. შემოსავლების სამსახურის 29.09.2023 წლის №24133 ბრძანებით საჩივარი არ დაკმაყოფილდა, რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში, რომლის 22.12.2023 წლის №21152/2/2023 გადაწყვეტილებით საჩივარი, გადასახადის გადამხდელის მონაწილეობით, ხელახლა განსახილველად დაუბრუნდა შემოსავლების სამსახურს. \nშემოსავლების სამსახურმა დაბრუნებული საჩივარი 1.04.2024 წლის №7105 ბრძანებით არ დააკმაყოფილა, რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში, რომლის 20.09.2024 წლის №23481/2/2025 გადაწყვეტილებით საჩივარი ნაწილობრივ დაკმაყოფილდა, აუდიტის დეპარტამენტს დაევალა, მომჩივნის არგუმენტების შესწავლა და სათანადო საფუძვლების არსებობის შემთხვევაში, შემოწმებით დარიცხული თანხების კორექტირება (შემცირება). \nსაბჭოს აღნიშნული გადაწყვეტილების აღსრულების შედეგად, აუდიტის დეპარტამენტის 20.07.2025 წლის დასკვნის საფუძველზე, შემოწმებით დარიცხული თანხები არ შემცირდა, აღნიშნულის საფუძველზე გამოიცა აუდიტის დეპარტამენტის 15.07.2025 წლის №006-266 კორექტირებული საგადასახადო მოთხოვნა, რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში.\nმომჩივნის არგუმენტაცია \nგადაანგარიშების დასკვნიდან გაუგებარია, თუ რა საფუძვლით არ გაითვალისწინა აუდიტის დეპარტამენტმა წარდგენილი მტკიცებულებები, მათ შორის გაანგარიშების ცხრილები, იმ პირობებში როდესაც საბჭოს მიერ გათვალისწინებული იქნა მტკიცებულებები და დაავალა აუდიტის დეპარტამენტს საკითხის ხელახლა შესწავლა.\nგადაანგარიშების დასკვნიდან სრულიად გაუგებარია, თუ რა არგუმენტაცია ან მტკიცებულება არ იქნა გაზიარებული, რათა მოახდინოს შესაბამისი კვალიფიციური საჩივრის წარმოდგენა და დარღვეული უფლების აღდგენა. ამდენად, შემოიფარგლება იმავე არგუმენტაციით რაც დავების განხილვის საბჭოში ქონდა წარდგენილი.\nარ ეთანხმება აუდიტორის შეფასებას, ვინაიდან სრულად არ იქნა გათვალისწინებული მათ მიერ წარდგენილი დოკუმენტაცია/არგუმენტაცია. დაუსაბუთებელია სხვა ანალოგიური საქმიანობის მქონე აუდირებული კომპანიის ფასნამატის მათზე მისადაგება, ვინაიდან \"-----\"-ს ტერიტორიაზე, საშუალო საცალო რეალიზაცია შეადგენს ჯამურად 50%-ს, ხოლო საქონლის იმპორტიორის მიერ ან იმპორტიორისგან შეძენილი საქონლის ე.წ. გადამყიდველებზე მიწოდების შემთხვევაში, საშუალო ფასნამატი მერყეობს 20-დან 40%-მდე. როგორც აუდიტის დეპარტამენტის აქტშია აღნიშნული, გადასახადის გადამხდელის მიერ მოხდა ორი სახის საქონლის შეძენა - ფეხსაცმლის, ადგილობრივი იმპორტიორისგან, ხოლო თეთრეული, გადასახადის გადამხდელის მიერ ჩინეთიდან იქნა იმპორტირებული.\nკომპანიის მიერ გამოთხოვილ იქნა ინფორმაცია სხვადასხვა, მსგავსი, ანალოგიური საქმიანობის მქონე პირებისგან, რომლებიც ანალოგიურ პერიოდში, ანალოგიურ ადგილზე ახდენდნენ საქონლის რეალიზაციას, რომელთა მიერ მიწოდებული ინფორმაციით, საშუალო ფასნამატი შეადგენს 20-დან 40%- მდე.\nთუ კი დავუშვებთ, არაპირდაპირი მეთოდის გამოყენებით, სხვა აუდირებული კომპანიის შედარებას და მის საფუძველზე გადასახადის გადამხდელზე ფასნამატის გავრცელებას, ასეთ შემთხვევაში, გამოყენებული ინფორმაცია უნდა წარმოადგენდეს კანონიერ ძალაში შესულ დარიცხვას/აქტს. მისთვის უცნობია თუ, რომელი ან რა სახის აუდირებული საქმიანობის მქონე კომპანიის ფასნამატი იქნა გამოყენებული და რის მიხედვით მოახდინა შემოწმებამ 77%-იანი მარჟის მიკუთვნება.\nდავების განხილვის საბჭოში წარმოადგინა სხვა პირებისგან მიწოდებული ინფორმაციის, მათ შორის აუდირებული კომპანიების ფასნამატის შესაბამისად გაანგარიშებული ცხრილი, რომლის მიხედვითაც, თეთრეულის შემთხვევაში საშუალო ფასნამატი შეადგენს 47%-ს, ხოლო ფეხსაცმლის შემთხვევაში 32%-ს.ვინაიდან, კომპანიის მიერ არ ხდებოდა საქონლის დოკუმენტური რეალიზაცია, ყოველგვარ შესაძლებლობას მოკლებულია წარმოადგინოს დოკუმენტური ფასნამატის ამსახველი ინფორმაცია. ამდენად, დავების განხილვის საბჭოს თხოვს გამოიკვლიოს გამოიყენა თუ არა შემოწმებამ აუდირებული, კანონიერ ძალაში შესული საშუალო ფასნამატი, წინააღმდეგ შემთხვევაში, დაევალოს შემმოწმებელ ორგანოს საკითხის ხელახლა შესწავლა და კომპანიის მიერ წარმოდგენილი გაანგარიშების ცხრილის მიხედვით, დარიცხული თანხების კორექტირება.\nფასნამატის გაანგარიშების შედეგად, ფულადი ნაშთის დირექტორზე გაცემულ ხელფასად განხილვასთან დაკავშირებით მათი არგუმენტაცია/მოთხოვნა იგივეა, რაც პირველ სადავო საკითხში, თუ მოხდება დასაბეგრი ბრუნვის კორექტირება, შესაბამისად წარმოიშობა საშემოსავლო გადასახადში დარიცხული თანხების შემცირების საფუძველი.\nწარმოდგენილი მტკიცებულებების და არგუმენტაციის გათვალისწინებით, ითხოვს, დაევალოს აუდიტის დეპარტამენტს, გადასახადის გადამხდელის მიერ წარდგენილი არგუმენტაციის/მტკიცებულების გათვალისწინებით, დამატებით დარიცხული საგადასახდო ვალდებულებების შემცირება.\nროგორც აღნიშნა, ანალოგიური საქმიანობის მქონე კომპანიის მიმართაც შედგენილია საგადასახადო შემოწმების აქტი, სადაც ფასნამატთან მიმართებით წარდგენილი აქვს საჩივარი და ელოდება შემოსავლების სამსახურის გადაწყვეტილებას. ამდენად, ითხოვს საჩივრის განხილვის შეჩერებას, ვიდრე ზემოხსენებულ საკითხთან მიმართებით არ იქნება საბოლოო გადაწყვეტილება მიღებული. \nდავების განხილვის საბჭო \nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი არ უნდა დაკმაყოფილდეს შემდეგ გარემოებათა გამო:\nსაქართველოს ფინანსთა სამინისტროსთან არსებულ დავების განხილვის საბჭოს 20.09.2024 წლის №23481/2/2025 გადაწყვეტილებით აუდიტის დეპარტამენტს დაევალა, მომჩივნის არგუმენტების შესწავლა და სათანადო საფუძვლების არსებობის შემთხვევაში, შემოწმებით დარიცხული თანხების კორექტირება (შემცირება). \nდავების განხილვის საბჭოს ხსენებული გადაწყვეტილების აღსრულების შედეგად, შემოწმებით დარიცხული თანხები არ შემცირდა, ხოლო აუდიტის დეპარტამენტის 20.07.2025 წლის დასკვნიდან ირკვევა, რომ გადაანგარიშების ფარგლებში, აუდიტის დეპარტამენტის მიერ შესწავლილი იქნა მომჩივნის არგუმენტები, არსებული მასალები და სხვა ფაქტობრივი გარემოებები, რომელსაც შესაძლოა გავლენა მოეხდინა შემოწმების აქტით დარიცხულ შედეგებზე, შესწავლის შედეგად, შემოწმებით განსაზღვრული საგადასახადო ვალდებულებები არ დაექვემდებარა კორექტირებას (შემცირებას).\nმომჩივანი წარმოდგენილ საჩივრით გარდა იმისა, რომ არ ეთანხმება გადაანგარიშების შედეგებს, წარმოადგენს მანამდე წარმოდგენილის ანალოგიურ არგუმენტებს/პოზიციებს, რაც ცნობილია საბჭოსათვის, კერძოდ, წარმოადგენს სხვა პირებისგან მიწოდებული ინფორმაციის, მათ შორის აუდირებული კომპანიების ფასნამატის შესაბამისად გაანგარიშებულ ცხრილს და აღნიშნავს, რომ აღნიშნული ცხრილის მიხედვით, თეთრეულის შემთხვევაში საშუალო ფასნამატი შეადგენს 47%-ს, ხოლო ფეხსაცმლის შემთხვევაში 32%-ს. ვინაიდან, კომპანიის მიერ არ ხდებოდა საქონლის დოკუმენტური რეალიზაცია, მოკლებულია შესაძლებლობას წარმოადგინოს დოკუმენტური ფასნამატის ამსახველი ინფორმაცია. ითხოვს, გამოიკვლიოს გამოიყენა თუ არა შემოწმებამ აუდირებული, კანონიერ ძალაში შესული საშუალო ფასნამატი, წინააღმდეგ შემთხვევაში, დაევალოს საკითხის ხელახლა შესწავლა და დარიცხული თანხების კორექტირება კომპანიის მიერ წარმოდგენილი გაანგარიშების ცხრილის მიხედვით. ამასთან, თუ მოხდება დასაბეგრი ბრუნვის კორექტირება, შესაბამისად წარმოიშობა საშემოსავლო გადასახადში დარიცხული თანხების შემცირების საფუძველიც. წარმოდგენილი მტკიცებულებების და არგუმენტაციის გათვალისწინებით, ითხოვს, აუდიტის დეპარტამენტს დაევალოს, გადასახადის გადამხდელის მიერ წარდგენილი არგუმენტაციის/მტკიცებულების გათვალისწინებით, დამატებით დარიცხული საგადასახდო ვალდებულებების შემცირება.\nსაბჭოს 14.11.2025 წლის 14 ნოემბრის სხდომაზე, საჩივრის ზეპირი განხილვა განხორციელდა გადასახადის გადამხდელის წარმომადგენლის მონაწილეობით, რომელმაც წარმოადგინა საჩივარში დაფიქსირებულის ანალოგიური არგუმენტები/პოზიციები, ამასთან აღნიშნა, რომ წარადგინა ფასნამატის გაანგარიშება რომელიც დოკუმენტებზეა დაფუძნებული, მაგრამ რატომ არ მოხდა შემოწმებით დარიცხული თანხების გადაანგარიშება მისთვის გაუგებარია, თუ წარდგენილი არ იყო საკმარისი დოკუმენტაცია, ხომ უნდა მოეთხოვა. თუ, მისი წარდგენილი გაანგარიშება არასწორია, არის მეორე კომპანია, რომელზეც მიუთითებდა, კერძოდ შპს „------“, რომლის წარმომადგენელიც თავად არის, რომელსაც ანალოგიურად აქვს როგორც ადგილობრივ შეძენები, ისე იმპორტირებული პროდუქცია, მისი მონაცემებით, ფასნამატები იმპორტირებულზე 47%, ხოლო ადგილობრივზე 32%-ა. ამ პროცენტების ფარგლებში წარმოადგინა გაანგარიშება ცხრილის სახით საჩივარზე დანართის სახით, ასევე აუდიტის დეპარტამენტშიც, თავდაპირველად შემმოწმებელმა გამოიყენა 55%-იანი ფასნამატი, მაგრამ შემდეგ სხვა კომპანიის მოძიება მოხდა. ანალოგიური საქმიანობის მქონე კომპანია შპს „------“-ზე მიმდინარე დავაა, საბჭომ ხელახლა განსახილველად დააბრუნა შემოსავლების სამსახურში და იქ გამოყენებული ფასნამატი 77%-ია, აღნიშნულ კომპანიაზე ფასნამატთან მიმართებით აქვს წარდგენილი საჩივარი და ელოდება შემოსავლების სამსახურის გადაწყვეტილებას. ამდენად, ითხოვს საჩივრის განხილვის შეჩერებას, ვიდრე ზემოხსენებულ საკითხთან მიმართებით არ იქნება საბოლოო გადაწყვეტილება მიღებული და ერთად მოხდეს ორივე საჩივრის განხილვა.\nაუდიტის დეპარტამენტის წარმომადგენელმა მომჩივნის არგუმენტებზე აღნიშნა, რომ შემოწმების მიერ გამოყენებული იქნა თეთრეულზე 77%-იანი და ფეხსაცმელზე 45%-იანი ფასნამატი, თეთრეულზე არა მხოლოდ შპს „------“-ის, არამედ რამდენიმე კომპანიის ფასნამატი იქნა მოძიებული და რომელიც შეესაბამებოდა კატეგორიების, ტერიტორიის მიხედვით ის გამოიყენეს, ანუ 77%-იანი ფასნამატი გამოიყენეს, ხოლო ფეხსაცმელზე ანალოგიური რომ მოიძიეს უფრო მაღალი ფასნამატი იყო. ფეხსაცმელზე მინიმალური ანუ, 45%-იანი ფასნამატი იქნა გამოყენებული და 32% რომელ კომპანიიდან და რატომ აქვს აღებული მომჩივანს გაუგებარია, გადაანგარიშების ეტაპზე კვლავ შეადარეს სხვა კომპანიის ფასნამატებს, მაგრამ აუდიტორის პოზიცია დარჩა უცვლელი. შპს „------“-ს და გადასახადის გადამხდელს ზუსტად ერთი და იგივე თეთრეული უფიქსირდებათ.\n2025 წლის 14 ნოემბრის საბჭოს სხდომაზე, საქმისათვის მნიშვნელობის მქონე გარემოებების დადგენის და სადავო საკითხზე მართლზომიერი გადაწყვეტილების მიღების მიზნით, საბჭომ მიზანშეწონილად მიიჩნია განხილვის შეჩერება შპს „------“-ის საჩივარზე შემოსავლების სამსახურში დავის დასრულებამდე.\n2025 წლის 12 დეკემბრის საბჭოს სხდომაზე, გადასახადის გადამხდელის წარმომადგენელის არგუმენტის გათვალისწინებით, რომ საჩივარს შპს „------“-თან დაკავშირებით წარმოადგენს თვის ბოლოს და ითხოვს ორივე საჩივრის ერთად განხილვას, საბჭომ მიზანშეწონილად მიიჩნია განხილვის შეჩერება.\nსაბჭოს 2025 წლის 29 იანვრის სხდომაზე გადასახადის გადამხდელის წარმომადგენელმა წარმოადგინა საჩივარში დაფიქსირებულის ანალოგიური არგუმენტები, ამასთან აღნიშნა, რომ ანალოგიური საქმიანობის მქონე კომპანია შპს „------“-ზე საჩივრის განხილვა დასრულებულია შემოსავლების სამსახურში და საბჭოში წარმოდგენილი აქვს საჩივარი, კვლავაც აღნიშნა, რომ სადავო შემთხვევაში, გამოყენებულია შპს „------“-ის 77%-იანი ფასნამატი, წარმოადგინა პოზიციები სადავო დარიცხვასთან მიმართებით, მაგრამ არ წარმოუდგენია ისეთი არგუმენტები ან/და პოზიცია რაც შეცვლიდა დადგენილ გარემოებებს და შემოწმებით დარიცხული თანხების გადაანგარიშების საფუძველი გახდებოდა.\nაუდიტის დეპარტამენტის წარმომადგენელმა განმარტა, რომ თეთრეულზე გამოყენებული იქნა შპს „------“-ის დეკლარირებული ფასნამატი 77%, რადგანაც ორივეს ერთნაირი კატეგორიის საქონელი აღმოაჩნდათ. რაც შეეხება ფეხსაცმელს არ აღმოაჩნდათ იდენტური, ერთნაირი კატეგორიის საქონელი და ამდენად, გამოყენებული იქნა აუდირებული სხვა კომპანიის ფასნამატი 45%-ის ოდენობით.\nსაქმესთან არსებული მასალების, მხარეთა არგუმენტაციის და ფაქტობრივი გარემოებების გათვალისწინებით, საბჭოს მიაჩნია, რომ აღსრულება განხორციელებულია საბჭოს 20.09.2024 წლის №23481/2/2025 გადაწყვეტილების შესაბამისად, საქმისათვის მნიშვნელობის მქონე გარემოებების შესწავლის საფუძველზე და არ არსებობს მომჩივნის მოთხოვნის დაკმაყოფილების საფუძველი.\nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „გ“ ქვეპუნქტით და გადაწყვიტა: \n1. საჩივარი არ დაკმაყოფილდეს;\n2. გადაწყვეტილება შეიძლება გასაჩივრდეს თბილისის საქალაქო სასამართლოში (თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/129461af-a282-42e1-a3db-e1b7457b9dd2",
        "type": "დოკუმენტი"
    },
    {
        "id": "c5e35efe-fea3-4e15-be2f-de17b7ea4804",
        "title": "ბრძანება №26385/2/2025",
        "date": "2026-02-10T00:00:00",
        "content": "№26385/2/2025 \n10 თებერვალი 2026 \nგ ა დ ა წ ყ ვ ე ტ ი ლ ე ბ ა\nმომჩივანი: \nშპს „---“ (ს/ნ ---)\nმოპასუხე:\n აუდიტის დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ, 30.01.2026 წელს განიხილა და მიიღო გადაწყვეტილება შპს „---“- ის 25.12.2025 წელს რეგისტრირებულ საჩივარზე (რეგისტრაციის №26385/2/2025).\nდავის საგანი: \nსაგადასახადო ვალდებულებების განსაზღვრა არაპირდაპირი მეთოდით.\nგასაჩივრებული გადაწყვეტილება: \n1. აუდიტის დეპარტამენტის 7.10.2025 წლის №056-67 საგადასახადო მოთხოვნა;\n2. შემოსავლების სამსახურის 26.11.2025 წლის №25914 ბრძანება.\nდარიცხული თანხა: \n1 063 123,23 ლარი.\nმათ შორის:\nგადასახადი - 674 42,80 \nდღგ - 228 741,80\nსაშემოსავლო გადასახადი - 445 681,00\nჯარიმა - 337 211,40 \nსაურავი - 51 489,03 \nფაქტების აღწერა/დარიცხვის საფუძვლები\nმომჩივნის საქმიანობაა ქ. ---ს ბაზრობის ტერიტორიაზე ტანსაცმლით, ფეხსაცმლით და სხვადასხვა აქსესუარებით ვაჭრობა. საქონლის იმპორტირებას ახდენს ჩინეთის სახალხო რესპუბლიკიდან. გადასახადის გადამხდელად და დღგ-ის გადამხდელად რეგისტრირებულია 2024 წლის 17 იანვარს. აუდიტის დეპარტამენტის 30.09.2025 წლის კამერალური საგადასახადო შემოწმების აქტით შემოწმებულია მომჩივნის საქმიანობის 17.01.2024 წლიდან 1.07.2025 წლამდე პერიოდი. შემოწმების აქტიდან ირკვევა, რომ სადავო დარიცხვა გამოწვეულია შემდეგი გარემოებებით:\nსაწარმოს შესამოწმებელ პერიოდში არ აქვს ნაწარმოები ბუღალტრული აღრიცხვა და შესაბამისად ვერ ხდება შეძენილი და რეალიზებული სმფ-ების მოძრაობის ანალიზი. საგადასახადო მონიტორინგის დეპარტამენტის 2025 წლის 3 ივლისის №14890 ბრძანების საფუძველზე ჩატარებული სასაქონლომატერიალური ფასეულობების ინვენტარიზაციის შედეგად საქონლის ნაშთი დადგინდა ნული. გადასახადის გადამხდელის მიერ განხორციელებული დოკუმენტური რეალიზაცია-შეძენებზე დაყრდნობით განისაზღვრა საქონლის ჯგუფები, რომლებზეც, ჯგუფის მიხედვით, განისაზღვრა რპთ და მასზე გავრცელდა ---ს ბაზრობის ტერიტორიაზე მსგავს საქონელზე დადგენილი აუდირებული პირის ფასნამატი. დადგინდა დასაბეგრი შემოსავალი, რომელიც შესამოწმებელ პერიოდში გადანაწილდა შეძენილი საქონლის პროპორციულად. შემოწმების პროცესში მომჩივანს არ წარუდგენია საბანკო ცნობები და ამონაწერები, ეკონომიკური ოპერაციების ბუღალტრული ჩანაწერები ან ეკონომიკური საქმიანობის ამსახველი სხვა ინფორმაცია/დოკუმენტაცია. შემოწმებით დადგენილ შემოსავალს გამოაკლდა შემოსავლების სამსახურის ელექტრონული ბაზების მიხედვით არსებული დოკუმენტურად დადასტურებული ხარჯები, ასევე ბიუჯეტში გადახდილი თანხები. ამასთან, საწარმოს შესამოწმებელ პერიოდში არ აქვს გაცემული დივიდენდი. სალაროს, ბანკის, დებიტორებისა და კრედიტორების ნაშთი შესამოწმებელი პერიოდის საწყისსა და ბოლოსთვის, მიჩნეულ იქნა 0 ლარად. შემოწმებით დადგენილ და საზოგადოების მიერ დეკლარირებულ შემოსავალს შორის სხვაობა დაიბეგრა დღგ-ით. გამოვლენილი სხვაობა ჩაითვალა ანგარიშვალდებულ პირზე, კერძოდ საწარმოს დირექტორზე ხელფასის სახით განაცემად და დაიბეგრა საშემოსავლო გადასახადით. საწარმოს დაერიცხა დღგ და საშემოსავლო გადასახადი და დაეკისრა ჯარიმა საგადასახადო კოდექსის 275-ე მუხლის მიხედვით. საგადასახადო შემოწმების აქტის საფუძველზე გადასახადის გადამხდელს წარედგინა აუდიტის დეპარტამენტის 7.10.2025 წლის №056-67 საგადასახადო მოთხოვნა, რაც გასაჩივრდა შემოსავლების სამსახურში. შემოსავლების სამსახურის 26.11.2025 წლის №25914 ბრძანებით საჩივარი არ დაკმაყოფილდა, რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში.\nშემოსავლების სამსახურის გადაწყვეტილების შინაარსი \nშემოსავლების სამსახური აღნიშნავს, რომ საჩივრის განხილვა საგადასახადო ორგანოში ჩაინიშნა 2025 წლის 20 ნოემბერს 12:45 საათზე, გადამხდელის მონაწილეობით. გადამხდელს ეცნობა საჩივრის განხილვის დროისა და ადგილის შესახებ, თუმცა მომჩივანი არ გამოცხადდა საჩივრის ზეპირ განხილვაზე და არც განცხადება წარმოუდგენია განხილვის გადადებასთან დაკავშირებით. შემოსავლების სამსახური მიუთითებს საგადასახადო კოდექსის 302-ე მუხლის მე-2 და მე-6 ნაწილებზე, 136-ე მუხლის მე-3 ნაწილზე, 49-ე მუხლის პირველი ნაწილის „ე“ ქვეპუნქტზე, 61-ე მუხლის მე-3 ნაწილზე, 73-ე მუხლის მე-5 ნაწილის „ა“ ქვეპუნქტზე, 158-ე მუხლის პირველ ნაწილზე, 159-ე მუხლის პირველი ნაწილის „ა“ ქვეპუნქტზე, 163-ე მუხლის პირველ და მე-2 ნაწილებზე, 164-ე მუხლის პირველ ნაწილზე, 73-ე მუხლის მე-9 ნაწილის „ბ“ ქვეპუნქტზე, 101-ე მუხლის პირველ ნაწილზე, 154-ე მუხლის პირველი ნაწილის „ა“ ქვეპუნქტზე და მე-2 ნაწილის „ა“ და „ბ“ ქვეპუნქტებზე და 43-ე მუხლის მე-4 ნაწილზე, საგადასახადო შემოწმებით დადგენილ გარემოებებზე და გადასახადის გადამხდელის არგუმენტაციასთან დაკავშირებით, საჩივრის ზეპირი განხილვისას აუდიტის დეპარტამენტის წარმომადგენლის განმარტებაზე, რომ შემოწმების პროცესში საქონლის თვითღირებულება, რომელზეც მოხდა აუდირებული ფასნამატის გავრცელება გაანგარიშდა საინვოისო ღირებულების შესაბამისად და არა საბაჟოზე აფასებული ღირებულებიდან. \nამასთან, შემოსავლების სამსახური აღნიშნავს, რომ მომჩივანი წარმოდგენილ საჩივარში ვერ უთითებს ფაქტობრივ და სამართლებრივ გარემოებებზე თუ რა ნაწილში იქნა საგადასახადო ვალდებულებები განსაზღვრული არამართლზომიერად და დავის წარმოების პროცესშიც არ აქვს წარმოდგენილი ისეთი არგუმენტები/მტკიცებულებები, რომლებიც შეცვლიდა საგადასახადო შემოწმების აქტით დადგენილ ფაქტობრივ გარემოებებს. \nზემოაღნიშნული სამართლებრივი ნორმების, საქმეში არსებული მასალებისა და აუდიტის დეპარტამენტის მიერ მოწოდებული ინფორმაციის გათვალისწინებით, შემოსავლების სამსახურმა მიიჩნია, რომ ვინაიდან გადასახადის გადამხდელის სააღრიცხვო დოკუმენტაციით შეუძლებელი იყო დაბეგვრის ობიექტის დადგენა, შემოწმების მიერ არაპირდაპირი მეთოდის საფუძველზე საგადასახადო  ვალდებულებების განსაზღვრა მართლზომიერია. ამასთან, რეალიზებული პროდუქციის თვითღირებულებაზე აუდირებული ფასნამატის გავრცელება, რამაც გამოიწვია რეალიზებული პროდუქციისა და დამატებითი შემოსავლის დადგენა, შესაბამისობაშია კანონმდებლობის მოთხოვნებთან. ასევე, შემოწმებით დადგენილი ფულის ნაშთი, რომლის არსებობაც გადამხდელის მიერ ვერ დადასტურდა, ოპერაციის შინაარსის გათვალისწინებით, წარმოადგენს საწარმოს დირექტორზე გაცემულ ხელფასს და მისი გადახდის წყაროსთან დაბეგვრა მართლზომიერია, ხოლო გადასახადის გადამხდელის საჩივრები დაუსაბუთებელია და არ უნდა დაკმაყოფილდეს.\nმომჩივნის არგუმენტაცია \nდავის საგანი: \n1) არაპირდაპირი მეთოდით განსაზღვრული ფასნამტის ოდენობა; \n2) ვირტუალური ფულის ნაშთის ე.წ ,,გროსვა\" და არარსებული ფულის 20% ნაცვლად 25% დაბეგვრა. \nსადავო აქტების გაუქმების აბსოლუტურ საფუძველს წარმოადგენს ის გარემოება, რომ შემმოწმებელმა ფასნამატი გამოიყენა იმპორტის დროს საბაჟო ორგანოს მიერ საქონლის აფასებულ ღირებულებებზე, რაც დაუშვებელია, ვინაიდან საქონლის თვითღირებულება არის მისი საინვოისო ღირებულება და არა აფასებული ღირებულება, რომელიც გამოიყენა მხოლოდ საბაჟო მიზნებისათვის, იმპორტის გადასახდლების განსაზღვრისათვის. შემოწმებით არაპირდაპირი მეთოდით განისაზღვრა საწარმოს საგადასახადო ვალდებულებები და დამატებით დაერიცხა საშემოსავლო და დღგ-ის გადასახადები, კერძოდ, აღებულ იქნა სხვა მსგავსი საწარმოს მიერ მიღებული ბრუნვები. მომჩივნისთვის დღემდე არის უცნობი რომელი კომპანიის ბრუნვები იქნა აღებული, რამდენად არის აღნიშნული კომპანიის საქმიანობა მათი იდენტური, ვისგან იძენს და რა ხარისხის საქონელს ყიდის აღნიშნული კომპანია და აშშ. სამწუხაროდ შემოწმების პროცესში და არც შემოსავლების სამსახურში დავის ეტაპზე აღნიშნული ინფორმაცია მათთვის არ მიუწოდებიათ, იმ მოტივით, რომ აღნიშნული ინფორმაცია არის საგადასახადო საიდუმლოება, რაც ბუნებრივია აბსურდია. ადმინისტრაციულ საპროცესო კოდექსის მე-17 მუხლის მე-2 ნაწილის შესაბამისად: \n2. თუ კანონით სხვა რამ არარის დადგენილი, ადმინისტრაციულ-სამართლებრივი აქტის არარა აქტად აღიარების, ბათილად ცნობის ან ძალადაკარგულად გამოცხადების შესახებ სარჩელის წარდგენის შემთხვევაში მტკიცების ტვირთი ეკისრება ადმინისტრაციულ ორგანოს, რომელმაც გამოსცა ეს აქტი. ასევე მათთვის გაუგებარია თუ რატომ აიღო შემმოწმებელმა სხვა კომპანიის ფასნამატი და არ გამოიყენა საცალო რეალიზაციაზე მათი დოკუმენტალური ფასნამატი. ასევე აღნიშნავს, რომ ზოგადად არსებობს არაერთი გადაწყვეტილება, სადაც გაცილებით ნაკლები აუდირებული ფასნამატი იქნა გამოყენებული, მაგალითად შპს ,,----”- ის საგადასახადო შემოწმებისას, რომელიც ვაჭრობს იდენტური საქონლით, შემოწმებით ამ უკანასკნელზე გავრცელდა ფასნამატი 26%. ისმის კითხვა თუ ერთი და იგივე პერიოდში ერთი და იგივე საქონლის ვაჭრობისას ერთ გადასახადის გადამხდელზე ვრცელდება 26%-იანი ფასნამატი, მაშინ რატომ ვრცელდება მეორე გადამხდელზე გაცილებით უფრო მაღალი ფასნამატი? არსებობს ასევე სხვა არაერთი გადაწყვეტილება, სადაც აუდირებული ფასნამატი შეადგენს 12%. ზოგადი ადმინისტრაციული კოდექსის მე-4 მუხლის მე-3 ნაწილის შესაბამისად: საქმის გარემოებათა იდენტურობის შემთხვევებში დაუშვებელია სხვადასხვა პირის მიმართ განსხვავებული გადაწყვეტილების მიღება, გარდა კანონით გათვალისწინებული საფუძვლის არსებობისას. შემოწმების პროცესში ფულის ნაშთი გაანგარიშდა არაპირდაპირი მეთოდით, კერძოდ, შემოსავალში გათვალისწინებულ იქნა არაპირდაპირი მეთოდით განსაზღვრული შემოსავალი, ხარჯში კი ყველა დოკუმენტურად დადასტურებული ხარჯი და ბიუჯეტში გადახდები, ხოლო დარჩენილი ფულის ნაშთი ჩაითვალა დირექტორზე გაცემულ ხელფასად და დაიბეგრა გადახდის წყაროსთან საშემოსავლო გადასახადით. არასწორად იქნა გაანგარიშებული საწარმოს ფასნამატი, რამაც განაპირობა არასწორი/ვირტუალური ფულის ნაშთი დადგენა. ასევე არასწორი ვირტუალური ფულის ნაშთის ე.წ ,,გროსვა\" და არარსებული ფულის 20% ნაცვლად 25% დაბეგვრა. მომჩივანი ითხოვს გაუქმებულ იქნას შემოსავლების სამსახურის 2025 წლის 26 ნოემბრის №25914 ბრძანება.\nდავების განხილვის საბჭო \nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი არ უნდა დაკმაყოფილდეს შემდეგ გარემოებათა გამო: \nსაგადასახადო კოდექსის 136-ე მუხლის მე-3 ნაწილის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე. \nსაგადასახადო კოდექსის 73-ე მუხლის მე-5 ნაწილის „ა“ ქვეპუნქტის შესაბამისად, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა. \nსაგადასახადო კოდექსის 158-ე მუხლის პირველი ნაწილის მიხედვით, დღგ-ით დასაბეგრ პირად (შემდგომ - დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა. \nსაგადასახადო კოდექსის 159-ე მუხლის პირველი ნაწილის „ა“ ქვეპუნქტის თანახმად, დღგ-ით დასაბეგრი ოპერაციაა, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება. \nსაგადასახადო კოდექსის 163-ე მუხლის პირველი და მე-2 ნაწილების შესაბამისად, საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა. \nსაგადასახადო კოდექსის 164-ე მუხლის პირველი ნაწილის მიხედვით, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც. \nსაგადასახადო კოდექსის 73-ე მუხლის მე-9 ნაწილის „ბ“ ქვეპუნქტის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს. \nამავე მუხლის მე-4 ნაწილის შესაბამისად, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს. \nსაგადასახადო კოდექსის 101-ე მუხლის პირველი ნაწილის მიხედვით, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან. \nსაგადასახადო კოდექსის 154-ე მუხლის პირველი ნაწილის „ა“ ქვეპუნქტის თანახმად, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს. \nსაგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა. \nსაბჭოს სხდომაზე, სადავო საკითხის ზეპირი განხილვისას, მოპასუხე ორგანოს წარმომადგენელმა მიუთითა ფაქტობრივ გარემოებებზე, ხოლო გადამხდელის არგუმენტაციასთან დაკავშირებით განმარტა, რომ შემოწმების პროცესში საქონლის თვითღირებულება, რომელზეც მოხდა აუდირებული ფასნამატის გავრცელება გაანგარიშდა საინვოისო ღირებულების შესაბამისად და არა საბაჟოზე აფასებული  ღირებულებიდან. რაც შეეხება საშემოსავლო გადასახადით დაბეგვრას დაქვემდებარებული თანხის გაანგარიშებას, საშემოსავლო გადასახადის განაკვეთი რა თქმა უნდა შეადგენს 20%-ს, რომელიც იანგარიშება დარიცხული (საშემოსავლო გადასახადის ჩათვლით) განაცემებიდან და არა ხელზე გაცემული თანხიდან. \nსაბჭო მიუთითებს, რომ საშემოსავლო გადასახადით დაბეგვრის ობიექტს წარმოადგენს დასაბეგრი შემოსავალი, სადაც სადავო შემთხვევაში ჩართული იქნა კომპანიის მიერ მიღებული შემოსავალი დოკუმენტურად დადასტურებული ხარჯის გამოკლებით. აღნიშნული წარმოადგენს ფიზიკური პირის მიერ მიღებულ შემოსავალს. საშემოსავლო გადასახადით დასაბეგრი ბაზა განისაზღვრება საშემოსავლო გადასახადის და ფიზიკური პირის მიერ მიღებული შემოსავლის მიხედვით. აღნიშნულიდან გამომდინარე, საშემოსავლო გადასახადის გაანგარიშების მიზნებისთვის დასაბეგრი ბაზის განსაზღვრა ფიზიკური პირის მიერ მიღებული შემოსავლის დარიცხვამდე აყვანილი თანხიდან განხორციელდა მართლზომიერად. \nდავების განხილვის საბჭოში დავის განხილვისას, მომჩივანს მიეცა შესაძლებლობა დასწრებოდა საჩივრის განხილვის პროცესს და დამატებით წარმოედგინა არგუმენტაცია/მტკიცებულებები, თუმცა გადასახადის გადამხდელი არ დაესწრო დავის განმხილველ სხდომას. მომჩივანი არ წარმოადგენს მისი არგუმენტაციის დამადასტურებელ რაიმე მტკიცებულებას, რაც შეცვლიდა საგადასახადო შემოწმების აქტით დადგენილ გარემოებებს და საგადასახადო ვალდებულების კორექტირების საფუძველი გახდებოდა. \nზემოაღნიშნული სამართლებრივი ნორმების და დადგენილი ფაქტობრივი გარემოებების საფუძველზე, მხარეთა არგუმენტაციის გათვალისწინებით, საბჭომ მიიჩნია, რომ შემოსავლების სამსახურის სადავო ბრძანება მართლზომიერია, არ არსებობს მისი გაუქმების და მომჩივნის მოთხოვნის დაკმაყოფილების საფუძველი. \nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „გ“ ქვეპუნქტით და გადაწყვიტა:\n1. საჩივარი არ დაკმაყოფილდეს; \n2. გადაწყვეტილება შეიძლება გასაჩივრდეს თბილისის საქალაქო სასამართლოში (თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/c5e35efe-fea3-4e15-be2f-de17b7ea4804",
        "type": "დოკუმენტი"
    },
    {
        "id": "2420e6af-d6eb-4f8f-ad57-727ffe1d3dae",
        "title": "ბრძანება №2922",
        "date": "2026-02-11T00:00:00",
        "content": "N 2922\n11 თებერვალი 2026\nბ რ ძ ა ნ ე ბ ა\nშპს „-------“ (ს/ნ -------) \n(მის.: -------, -------) \n2026 წლის 12 იანვრის საჩივრის \nნაწილობრივ დაკმაყოფილების თაობაზე\nშემოსავლების სამსახურმა დავების განხილვის საბჭოს 2026 წლის 5 თებერვლის სხდომაზე (ოქმი №11) განიხილა შპს „-------“ (ს/ნ -------) 2026 წლის 12 იანვრის №99889/1/2026 საჩივარი, შემოსავლების სამსახურის აუდიტის დეპარტამენტის 2025 წლის 16 დეკემბრის №047-30 „საგადასახადო მოთხოვნასთან“ დაკავშირებით.\nსადავო საკითხები: \n1. გადასახადის გადამხდელი არ ეთანხმება ფულის ნაშთის დირექტორზე გაცემულ ხელფასად განხილვას. განმარტავს, რომ ფულის ნაშთი შემმოწმებელს მაქსიმუმ შეიძლება ჩაეთვალა გაცემულ სესხად, თუმცა არც ეს კვალიფიკაცია იქნებოდა სწრორი, რადგან ანგარიშვალდებულ პირზე არსებული ნაშთი (106 818,71 ლარი) სრულად გახარჯულია კომპანიის საჭიროებისთვის შემდეგი თვეების განმავლობაში. განმარტავს, რომ კომპანიას აქვს სრულყოფილი ფინანსური აღრიცხვა პროგრამა „1C“-ში, სადაც ჩანს სად იხარჯება თანხები. 219 216 ლარი, რომელიც ნაშთად უნდა ყოფილიყო სალაროში, შედგება ეკონომიკური საქმიანობის ფარგლებში მიღებულ მომსახურებებზე გადახდილი სხვადასხვა თანხებისაგან. გადამხდელს წარმოდგენილი აქვს ინფორმაცია ცხრილის სახით და აცხადებს, რომ გადახდილი თანხებიდან მხოლოდ რატი ქარქაშაძისათვის გადახდილი თანხა შეადგენს საშემოსავლო გადასახადით დასაბეგრ ბაზას (გაცემის პერიოდში რატი ქარქაშაძე მეწარმე არ არის). დანარჩენი თანხები გაცემულია მეწარმედ რეგისტრირებულ პირებზე (იურიდიულ და ფიზიკურ პირებზე), რომლებისგანაც მიღებული მომსახურებები გამოიყენება კომპანიის ეკონომიკური საქმიანობისათვის. მითითებული ჩამონათვლიდან არის მომსახურებები, რომლებზეც გამოწერილია საგადასახადო ანგარიშ-ფაქტურები. ანგარიშ-ფაქტურებში, რომლებიც ადასტურებენ გაწეულ მომსახურებას ზომის ერთეულში ნაცვლად „მომსახურებისა“ მითითებულია „ცალი“ და შესაძლოა ეს იყოს მიზეზი თუ რატომ იქნა გამორჩენილი შემმოწმებლის მიერ აგებულ ფულის მოძრაობაში აღნიშნული მონაცემები. ხოლო რაც შეეხება დანარჩენ ნაწილს ყველა მათგანზე შედგენილია შესაბამისი დოკუმენტი, რაც ნათლად ჩანს ფინანსური აღრიცხვის ამსახველ ბუღალტრულ პროგრამაში. გადასამხდელს წარმოდგენილი აქვს ანგარიშვალდებული პირის ბარათი, საბანკო ამონაწერები, საგადასახადო ანგარიშ-ფაქტურები, მიღება-ჩაბარების და შესყიდვის აქტები.\n2. გადასახადის გადამხდელი არ ეთანხმება ფიზიკური პირებისთვის გადარიცხული თანხის დოკუმენტურად დაუდასტურებელ ხარჯად დაბეგვრას. გადამხდელს წარმოდგენილი აქვს ინფორმაცია ცხრილის სახით და განმარტავს, რომ აბსოლუტური უმრავლესობა გაცემულია შესაბამისი დანიშნულებით, რაც ან დაბეგრილია ან/და მიღებული დოკუმენტები სრულად შეესაბამება ეკონომიკურ საქმიანობას, მხოლოდ მცირე ნაწილია დასაბეგრი, რაც მითითებულია ცხრილის საბუთის დანიშნულების გრაფაში.\nფაქტობრივი გარემოებები: \nსაქმეში არსებული მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 18 მარტის №4689 ბრძანების საფუძველზე დაინიშნა შპს „-------“ (ს/ნ -------) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2024 წლის 1 იანვრიდან 2025 წლის 1 თებერვლამდე საანგარიშო პერიოდები. შემოწმების შედეგებზე 2025 წლის 11 დეკემბერს შედგენილ იქნა საგადასახადო შემოწმების აქტი, გამოიცა აუდიტის დეპარტამენტის 2025 წლის 16 დეკემბრის №27611 ბრძანება გადასახადების/გადასახდელების და საგადასახადო სანქციების თანხების დარიცხვის/შემცირების შესახებ და ამავე თარიღის №047-30 საგადასახადო მოთხოვნა, რომლის მიხედვით გადამხდელს დამატებით გადასახდელად განესაზღვრა სულ 102 492 ლარი, მათ შორის, გადასახადი 63 825 ლარი, ჯარიმა 31 913 ლარი და საურავი 6 754 ლარი. \nსაგადასახადო შემოწმების აქტის მიხედვით, საგადასახადო ვალდებულებები განსაზღვრულია შემდეგი გარემოებებით: \n1. შესამოწმებელ პერიოდში ხდება საქვეანგარიშოდ თანხების გატანა, რომელიც ზოგიერთ შემთხვევაში არ არის ჩამოწერილი. აქედან გამომდინარე განხორციელდა საწარმოს ფულადი სახსრების ანალიზი, საიდანაც დადგინდა, რომ ფულის ნაშთი უნდა ყოფილიყო 219 216 ლარი. შემოწმების მიერ აღნიშნული ფულის ნაშთი ჩაითვალა დირექტორზე გაცემულ ხელფასად. საქართველოს საგადასახადო კოდექსის 101-ე მუხლის გათვალისწინებით, გადამხდელს დაერიცხა საშემოსავლო გადასახადი და ჯარიმა საქართველოს საგადასახადო კოდექსის 275-ე მუხლის შესაბამისად.\n2. შემოწმების მიერ განხორციელდა გადამხდელის კუთვნილი საბანკო ანგარიშების შესწავლა, საიდანც დადგინდა, რომ გადარიცხულია თანხები ფიზიკურ პირებთან სხვადასხვა მომსახურების გაწევაზე. შემოწმების პროცესში წარმოდგენილ იქნა აღნიშნულ პირებთან გაფორმებული შედარების აქტები, თუმცა სრულყოფილად წარმოდგენა ვერ განხორციელდა. საქართველოს საგადასახადო კოდექსის 97-ე, 98\n2\n მუხლების შესაბამისად, ის გადახდები, რომელთა დოკუმენტურად დადასტურება ვერ განხორციელდა შემოწმების მიერ დაიბეგრა მოგების გადასახადით. გადამხდელს დაერიცხა მოგების გადასახადი და ჯარიმა საქართველოს საგადასახადო კოდექსის 275-ე მუხლის შესაბამისად. \nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა უნდა დაკმაყოფილდეს ნაწილობრივ, შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nპირველ სადავო საკითხთან დაკავშირებით,\n შემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე. \nსაქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს. ამავე მუხლის მე-4 ნაწილის თანახმად, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს.\nსაქართველოს საგადასახადო კოდექსის 101-ე მუხლის პირველი ნაწილის თანახმად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაქართველოს საგადასახადო კოდექსის 154-ე მუხლის პირველი ნაწილის ,,ა“ ქვეპუნქტის მიხედვით, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს. \nამავე მუხლის მე-2 ნაწილის „ა“ და „ბ“ ქვეპუნქტების მიხედვით, გადახდის წყაროსთან გადასახადის დაკავებისას:\nა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი ვალდებულია ბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქმეში არსებული ფაქტობრივი გარემოების თანახმად, შესამოწმებელ პერიოდში საქვეანგარიშოდ ხდება თანხების გატანა, რომელიც ზოგიერთ შემთხვევაში არ არის ჩამოწერილი. საგადასახადო შემოწმების მიერ გაანგარიშდა ფულის ნაშთი, რომელიც საქართველოს საგადასახადო კოდექსის 73-ე მუხლის საფუძველზე დაკვალიფიცირდა კომპანიის დირექტორზე გაცემულ ხელფასად. \nშემოსავლების სამსახური ყურადღებას ამახვილებს გადასახადის გადამხდელის პოზიციაზე, რომლის თანახმად, ანგარიშვალდებულ პირზე არსებული ნაშთი (106 818,71 ლარი) სრულად გახარჯულია კომპანიის საჭიროებისთვის შემდეგი თვეების განმავლობაში. აცხადებს, რომ კომპანიას აქვს სრულყოფილი ბუღალტრული აღრიცხვა პროგრამა „1C“-ში, სადაც ჩანს სად იხარჯება თანხები. 219 216 ლარი, რომელიც ნაშთად უნდა ყოფილიყო სალაროში, შედგება ეკონომიკური საქმიანობის ფარგლებში მიღებულ მომსახურებებზე გადახდილი სხვადასხვა თანხებისაგან. გადამხდელს წარმოდგენილი აქვს ინფორმაცია ცხრილის სახით, ასევე წარმოდგენილი აქვს ანგარიშვალდებული პირის ბარათი, საბანკო ამონაწერები, საგადასახადო ანგარიშ-ფაქტურები, მიღება-ჩაბარების და შესყიდვის აქტები.\nზემოაღნიშნული სამართლებრივი ნორმების, საქმეზე არსებული მასალებისა და გადასახადის გადამხდელის არგუმენტების გათვალისწინებით, შემოსავლების სამსახურმა მიიჩნია, რომ სადავო საკითხი საჭიროებს დამატებით შესწავლას, კერძოდ, გადასახადის გადამხდელს უნდა მიეცეს წინადადება, ამ ბრძანების ჩაბარებიდან 15 კალენდარული დღის ვადაში, აუდიტის დეპარტამენტს წარუდგინოს საჩივარში მითითებული არგუმენტაციის დოკუმენტურად დადასტურებული მტკიცებულებები. დაევალოს აუდიტის დეპარტამენტს შეისწავლოს/გამოიკვლიოს გადასახადის გადამხდელის მიერ წარდგენილი მტკიცებულებები (მ.შ. საჩივარზე თანდართული) და შესწავლის შედეგების გათვალისწინებით, სათანადო საფუძვლის არსებობის შემთხვევაში, განახორციელოს საგადასახადო ვალდებულებების კორექტირება (შემცირება).\nმე-2 სადავო საკითხთან დაკავშირებით,\n შემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 72-ე მუხლის პირველ ნაწილზე, რომლის თანახმად, პირველადი საგადასახადო დოკუმენტი არის წერილობითი დოკუმენტი, რომლითაც შესაძლებელია სამეურნეო ოპერაციის მონაწილე მხარეთა იდენტიფიცირება, აქვს თარიღი და მოიცავს მიწოდებული საქონლის/გაწეული მომსახურების ჩამონათვალსა და ღირებულებას. \nსაქართველოს საგადასახადო კოდექსის 96-ე მუხლის „ა“ ქვეპუნქტის მიხედვით, მოგების გადასახადის გადამხდელია რეზიდენტი საწარმო.\nსაქართველოს საგადასახადო კოდექსის 97-ე მუხლის პირველი ნაწილის „ბ“ ქვეპუნქტის მიხედვით, რეზიდენტი საწარმოს მოგების გადასახადით დაბეგვრის ობიექტია გაწეული ხარჯი ან სხვა გადახდა, რომელიც ეკონომიკურ საქმიანობასთან დაკავშირებული არ არის.\nსაქართველოს საგადასახადო კოდექსის 98\n2\n მუხლის პირველი ნაწილის „ა“ ქვეპუნქტის მიხედვით, ამ მუხლის მიზნებისათვის ხარჯს, რომელიც ეკონომიკურ საქმიანობასთან დაკავშირებული არ არის, მიეკუთვნება ხარჯი, რომელიც დოკუმენტურად დადასტურებული არ არის, თუ ეს ვალდებულება დადგენილია ამ კოდექსის შესაბამისად.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქმეში არსებული ფაქტობრივი გარემოების თანახმად, გადასახადის გადამხდელს სხვადასხვა მომსახურების გაწევაზე ფიზიკური პირებისთვის გადარიცხული აქვს თანხები. შემოწმების პროცესში გადასახადის გადამხდელის მიერ აღნიშნულ პირებთან გაფორმებული შედარების აქტების სრულყოფილად წარდგენა ვერ განხორციელდა. აღნიშნულიდან გამომდინარე, საგადასახადო შემოწმების მიერ ის გადახდები, რომელთა დოკუმენტურად დადასტურება ვერ განხორციელდა დაიბეგრა როგორც დოკუმენტურად დაუდასტურებელი ხარჯი.\nშემოსავლების სამსახური ყურადღებას ამახვილებს გადასახადის გადამხდელის მიერ საჩივარში წარმოდგენილ ინფორმაციაზე/დოკუმენტებზე და განმარტავს, რომ სადავო საკითხი საჭიროებს დამატებით შესწავლას.\nზემოაღნიშნული სამართლებრივი ნორმების, საქმეზე არსებული მასალებისა და გადასახადის გადამხდელის არგუმენტების გათვალისწინებით, შემოსავლების სამსახურმა მიიჩნია, რომ გადასახადის გადამხდელს უნდა მიეცეს წინადადება, ამ ბრძანების ჩაბარებიდან 15 კალენდარული დღის ვადაში, აუდიტის დეპარტამენტს წარუდგინოს საჩივარში მითითებული არგუმენტაციის დოკუმენტურად დადასტურებული მტკიცებულებები. დაევალოს აუდიტის დეპარტამენტს შეისწავლოს/გამოიკვლიოს გადასახადის გადამხდელის მიერ წარდგენილი მტკიცებულებები (მ.შ. საჩივარზე თანდართული) და შესწავლის შედეგების გათვალისწინებით, სათანადო საფუძვლის არსებობის შემთხვევაში, განახორციელოს საგადასახადო ვალდებულებების კორექტირება (შემცირება). \nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ : \n1. შპს „-------“ (ს/ნ -------) საჩივარი დაკმაყოფილდეს ნაწილობრივ;\n2. სადავო საკითხებთან დაკავშირებით:\nა) გადასახადის გადამხდელს მიეცეს წინადადება, ამ ბრძანების ჩაბარებიდან 15 კალენდარული დღის ვადაში, აუდიტის დეპარტამენტს წარუდგინოს საჩივარში მითითებული არგუმენტაციის დოკუმენტურად დადასტურებული მტკიცებულებები;\nბ) დაევალოს აუდიტის დეპარტამენტს, შეისწავლოს/გამოიკვლიოს გადასახადის გადამხდელის მიერ წარდგენილი მტკიცებულებები (მ.შ. საჩივარზე თანდართული) და შესწავლის შედეგების გათვალისწინებით, სათანადო საფუძვლის არსებობის შემთხვევაში, განახორციელოს საგადასახადო ვალდებულებების შესაბამისი კორექტირება (შემცირება);\n3. დანარჩენ ნაწილში საჩივარი არ დაკმაყოფილდეს;\n4. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. ქუთაისი, ვიქტორ კუპრაძის ქ. №11), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში",
        "url": "https://infohub.rs.ge/ka/workspace/document/2420e6af-d6eb-4f8f-ad57-727ffe1d3dae",
        "type": "დოკუმენტი"
    },
    {
        "id": "9b09327a-4b6a-43c5-ad70-8cf4ce083681",
        "title": "ბრძანება №2823",
        "date": "2026-02-10T00:00:00",
        "content": "N 2823\n10 თებერვალი 2026 \nბრძანება \nშპს „-------“-ის (ს/ნ „-------“)\n(ფაქტ. მის.: „-------“)\n2025 წლის 11 აგვისტოს საჩივრების\nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2025 წლის 11 დეკემბრის (ოქმი №103), 19 დეკემბრის (ოქმი №106), 24 დეკემბრის (ოქმი №107) და 2026 წლის 5 თებერვლის (ოქმი №11), სხდომებზე განიხილა საქართველოს ფინანსთა სამინისტროსთან არსებული დავების განხილვის საბჭოს 2025 წლის 25 ნოემბრის №26095/2/2025 გადაწყვეტილებით ხელახლა განსახილველად დაბრუნებული შპს „-------“-ის (ს/ნ „-------“) 2025 წლის 11 აგვისტოს №97475/1/2025 და №97476/1/2025, ასევე, შემოსავლების სამსახურში დამატებით წარმოდგენილი 2025 წლის 18 დეკემბრის №99459/1/2025 საჩივრები, შემოსავლების სამსახურის აუდიტის დეპარტამენტის 2025 წლის 9 ივლისის №007-160 საგადასახადო მოთხოვნასთან დაკავშირებით. \nსადავო საკითხი: \nგადასახადის გადამხდელი არ ეთანხმება შემოწმების მიერ არაპირდაპირი მეთოდით განსაზღვრულ საგადასახადო ვალდებულებებს. აცხადებს, რომ მისთვის გაუგებარია რომელ სტანდარტს ვერ აკმაყოფილებს კომპანიის ბუღალტრული აღრიცხვა, რადგან შემოწმებისთვის წარდგენილი პროგრამა დეტალურად ასახავდა მისი ეკონომიკური საქმიანობის შედეგებს, თუმცა შემოწმების პროცესის გასამარტივებლად და დეტალური ინფორმაციის მისაწოდებლად მათ მიერ მომზადდა დამატებითი მასალები, რაც ასევე მიეწოდა შემოწმებაზე პასუხისმგებელ პირს. მისი განმარტებით, კომპანიას რომ გააჩნია მოწესრიგებული ბუღალტერია ამაზე ჩატარებული ინვენტარიზაციის შედეგებიც მეტყველებს.\nამასთან მიუთითებს, რომ 2022 წლის რამდენიმე თვეში დღგ-ის დეკლარაციაში ასახულია ფაქტობრივ დასაბეგრ ბრუნვაზე მეტი ოდენობა, რასთან დაკავშირებითაც ეცნობა აუდიტორს. განმარტავს, რომ აღნიშნული ჩანს პროგრამაშიც და შემოწმებას მიეწოდა ცალკე ექსელში დამუშავებული დეკლარირებული მონაცემების შესადარისი ინფორმაცია.\nგადასახადის გადამხდელი აცხადებს, რომ შემოწმებამ არ გაითვალისწინა კომპანიის დამფუძნებლის სესხი, რომელიც ნაშთის სახით გადმოდის ხანდაზმული პერიოდიდან. მიუთითებს, რომ აღნიშნულის დამადასტურებელი მტკიცებულებებიც მიწოდებულ იქნა შემოწმებისთვის. \nგადასახადის გადამხდელი განმარტავს, რომ კომპანიას გააჩნია 535 165 ლარის ოდენობით გასანაწილებელი დივიდენდი. აქედან გამომდინარე ითხოვს, შემოწმების მიერ გამოვლენილი არაგონივრული ფულის ნაშთის განაწილებულ დივიდენდად გადაკვალიფიცირებას, ნაცვლად დირექტორზე გაცემულ ფულად სარგებლად განხილვისა, შესაბამისად მხოლოდ 5%-ით დაბეგვრას. \nფაქტობრივი გარემოებები: \nსაქმის მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 17 თებერვლის №2787 ბრძანების საფუძველზე ჩატარდა შპს „-------“-ის (ს/ნ „-------“) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2022 წლის პირველი იანვრიდან 2025 წლის პირველ იანვრამდე საანგარიშო პერიოდები. შემოწმების შედეგებზე 2025 წლის 30 ივნისს შედგენილ იქნა საგადასახადო შემოწმების აქტი, გამოიცა 2025 წლის 8 ივლისის №15435 ბრძანება და 9 ივლისის №007-160 საგადასახადო მოთხოვნა, რომლის მიხედვით გადასახადის გადამხდელს დამატებით გადასახდელად განესაზღვრა სულ 114 976 ლარი, მათ შორის, გადასახადი 60 082 ლარი, ჯარიმა 49 655 ლარი, საურავი 5 239 ლარი.\nზემოაღნიშნული საგადასახადო მოთხოვნა გასაჩივრდა შემოსავლების სამსახურში, რომლის 2025 წლის 7 ოქტომბრის №21588 ბრძანებით საჩივარი არ დაკმაყოფილდა. აღნიშნული ბრძანება გასაჩივრდა საქართველოს ფინანსთა სამინისტროსთან არსებული დავების განხილვის საბჭოში, რომლის 2025 წლის 25 ნოემბრის №26095/2/2025 გადაწყვეტილებით საჩივარი დაკმაყოფილდა ნაწილობრივ, გაუქმდა შემოსავლების სამსახურის 2025 წლის 7 ოქტომბრის №21588 ბრძანება და საჩივარი, გადასახადის გადამხდელის მონაწილეობით ხელახლა განსახილველად დაუბრუნდა შემოსავლების სამსახურს.\nსაქართველოს ფინანსთა სამინისტროსთან არსებული დავების განხილვის საბჭოს 2025 წლის 25 ნოემბრის №26095/2/2025 გადაწყვეტილებაში აღნიშნულია შემდეგი: \n„მომჩივნის მოწვევის გარეშე საჩივრის განხილვა შესაძლებელია, როდესაც საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები, ამასთანავე, ფაქტობრივი გარემოებები, რომელსაც დარიცხვა ეფუძნება არ არის სადავო ან სადავოა თუმცა დადგენილია დავის განმხილველი ორგანოს მიერ საჩივრის განხილვის ეტაპზე.\nგანსახილველ შემთხვევაში, საქმეში არსებული მასალებიდან სადავო საკითხთან დაკავშირებული ფაქტობრივი გარემოებები სრულად ვერ დგინდება, ხოლო მათი ნაწილი სადავოა.\nსაქართველოს მთავრობის 14.12.2011 წლის №473 დადგენილებით დამტკიცებული „დავის განმხილველი ორგანოების რეგლამენტის“ 33-ე მუხლის პირველი პუნქტის „ბ“ ქვეპუნქტის თანახმად, დავების განხილვის საბჭო უფლებამოსილია გააუქმოს შემოსავლების სამსახურის მიერ დავის განხილვისას მიღებული გადაწყვეტილება და საქმე დაუბრუნოს შემოსავლების სამსახურს ხელახლა განსახილველად, თუ შემოსავლების სამსახურს სათანადოდ არ გამოუკვლევია საქმისათვის არსებითად მნიშვნელოვანი სამართლებრივი ან/და ფაქტობრივი გარემოებები. \nსაბჭო მიუთითებს საქმის გარემოებებზე, მხარეთა არგუმენტაციაზე და იმ გარემოების გათვალისწინებით, რომ საქმისათვის არსებითად მნიშვნელოვანი ფაქტობრივი გარემოებები სადავოა, ხოლო საქართველოს ფინანსთა სამინისტროს სისტემაში საჩივრის განხილვის პირველ ეტაპზე საჩივარი განხილულია მომჩივნის მონაწილეობის გარეშე, მიიჩნევს, რომ სადავო საკითხი საჭიროებს დამატებით შესწავლას მომჩივნის მონაწილეობით, რისთვისაც საჩივარი ხელახლა განსახილველად უნდა დაუბრუნდეს შემოსავლების სამსახურს.“\nსაგადასახადო შემოწმების აქტის მიხედვით საგადასახადო ვალდებულებები განსაზღვრულია შემდეგი გარემოებებით:\nგადასახადის გადამხდელის საქმიანობის სფეროს წარმოადგენს სამეურნეო და საყოფაცხოვრებო ნივთებით ვაჭრობა. სასაქონლო მატერიალური ფასეულობების ძირითადი ნაწილის შესყიდვა ხორციელდება იმპორტის გზით, უცხოელ მომწოდებლისგან. ასევე უფიქსირდება ადგილობრივი შესყიდვით. შპს „------“-ის შემოწმების პროცესში გადასახადის გადამხდელმა წარმოადგინა ბუღალტრული აღრიცხვა, ახსნა-განმრტებები, საბანკო ამონაწერები და სხვა ინფორმაცია. გადამხდელის მიერ წარმოდგენილი ბუღალტრული პროგრამის წარმოების დროს სრულყოფილად არ არის დაცული საქართველოს კანონმდებლობის დადგენილი მოთხოვნები, შემოწმება ნაწილობრივ დაეყრდნო ბუღალტრულ პროგრამას, შემოსავლების სამსახურის გადასახადების ადმინისტრირების საინფორმაციო სისტემის მონაცემებს, გადასახადის გადამხდელის მიერ წარმოდგენილ ინფორმაციებს და სხვა. შემოწმებით განხორციელდა ფულის მოძრაობის ანალიზი, მიღებულ შემოსავლებს გამოაკლდა ყველა დადასტურებული ხარჯი, რომელის მიხედვით დადგინდა განკარგვადი ფულადი სახსრები. ასევე მეთოდური მითითების მიხედვით განხორციელდა სალაროს გონივრული ნაშთის ოდენობის განსაზღვრა, რომლის მიხედვითაც დადგინდა სალაროს გონვრული ნაშთი 32 510 ლარის ოდენობით. სხვაობა განკარგვად ფულად სახსრებს და გონივრულ ნაშთს შორის საქართველოს საგადასახადო კოდექსის 73-ე და 154-ე მუხლებისა და მეთოდური მითითების მიხედვით დაკვალიფიცირდა ანგარიშვალდებულ პირზე, დირექტორზე, გაცემულ ფულად სარგებლად. შედეგად, პირს დაერიცხა გადასახადი და ჯარიმა საქართველოს საგადასახადო კოდექსის 275-ე მუხლის მიხედვით.\nშემოსავლების სამსახურმა განიხილა წარმოდგენილი საჩივრები და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-2 ნაწილის მიხედვით, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში.\nსადავო საკითხთან დაკავშირებით,\n შემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე. \nსაქართველოს საგადასახადო კოდექსის 49-ე მუხლის პირველი ნაწილის „ე“ ქვეპუნქტის თანახმად, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით - სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში.\nსაქართველოს საგადასახადო კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას. \nსაქართველოს საგადასახადო კოდექსის 158-ე მუხლის პირველი ნაწილის თანახმად, დღგ-ით დასაბეგრ პირად (შემდგომ - დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა.\nსაქართველოს საგადასახადო კოდექსის 159-ე მუხლის პირველი ნაწილის „ა“ ქვეპუნქტის თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად: \n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნქტის მიხედვით, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა.\nსაქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტის მიხედვით, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს. ამავე მუხლის მე-4 ნაწილის თანახმად, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს.\nსაქართველოს საგადასახადო კოდექსის 101-ე მუხლის პირველი ნაწილის თანახმად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან. \nსაქართველოს საგადასახადო კოდექსის მე-12 მუხლის პირველი ნაწილის „გ“ ქვეპუნქტის თანახმად, დაქირავებით მუშაობად ითვლება ფიზიკური პირის მიერ საწარმოს ან ორგანიზაციის ხელმძღვანელად (დირექტორად) ყოფნა ან ხელმძღვანელის (დირექტორის) მოვალეობის შესრულება.\nსაქართველოს საგადასახადო კოდექსის 154-ე მუხლის პირველი ნაწილის „ა“ ქვეპუნქტის თანახმად, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს.\nამავე მუხლის მე-2 ნაწილის „ა“ და „ბ“ ქვეპუნქტების თანახმად:\nა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი ვალდებულია ბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nგადასახადის გადამხდელის მიერ საჩივარში დაფიქსირებულ პოზიციასთან, შემოწმების მიერ არაპირდაპირი მეთოდის გამოყენებასთან, დღგ-ის დეკლარაციებში ფაქტობრივ დასაბეგრ ბრუნვაზე მეტის დეკლარირებასთან, დამფუძნებლის სესხის გაუთვალისწინებლობასთან და დირექტორზე გაცემულ ფულად სარგებლად განხილული თანხის განაწილებულ დივიდენდად გადაკვალიფიცირების მოთხოვნასთან დაკავშირებით, შემოსავლების სამსახური ყურადღებას ამახვილებს აუდიტის დეპარტამენტის მოწოდებულ ინფორმაციაზე, კერძოდ:\n არაპირდაპირი მეთოდის გამოყენებასთან და დღგ-ის ბრუნვებთან დაკავშირებით ირკვევა, რომ საგადასახადო შემოწმების აქტით დღგ დაექვემდებარა შემცირებას 39 228 ლარის ოდენობით, კერძოდ, საწარმოს დამატებით მიეცა დღგ-ის ჩათვლა. რაც შეეხება დღგ-ის ბრუნვას, იმის მიუხედავად რომ ბრუნვები არ დაკორექტირებულა (არ გაზრდილა), შემოწმებამ იხელმძღვანელა საქართველოს საგადასახადო კოდექსის 73-ე მუხლის შესაბამისად, რადგან საწარმოს არ ჰქონდა ნაწარმოები ბუღალტრული აღრიცხვა კანონმდებლობით დადგენილი წესით და განხორციელებული საქონლის მოძრაობის ანალიზით გაირკვა, რომ დოკუმენტური რეალიზაციის ფასნამატი (127%) მნიშვნელოვნად აღემატებოდა საცალო რეალიზაციის ფასნამატს (97%), თუმცა რადგან ჯამური (დეკლარირებული) ფასნამატი მოვიდა შესაბამისობაში მსგავსი საქმიანობის განმახორციელებელი აუდირებული პირის ფასნამატთან დეკლარირებული დღგ-ის ბრუნვები არ დაკორექტირებულა, ხოლო გადამხდელის მიერ საჩივარში მოყვანილი არგუმენტი, რომ დღგ-ის დეკლარირებული ბრუნვები რიგ თვეებში იყო შესამცირებელი უსაფუძვლოა, რამეთუ აღნიშნული შემცირება კიდევ უფრო გაზრდიდა სხვაობას დოკუმენტურ და არადოკუმენტურ ფასნამატებს შორის, ასევე გამოიწვევდა დეკლარირებული ჯამური ფასნამატის შემცირებას, რაც საფუძვლად დაედებოდა არაპირდაპირი მეთოდის გამოყენებას და მსგავსი საქმიანობის განმახორციელებელი აუდირებული პირების ფასნამატის გავრცელებას არადოკუმენტური რეალიზაციის თვითღირებულებაზე, შედეგად კი დასაბეგრი ბრუნვები გაიზრდებოდა. \n დამფუძნებლის სესხთან დაკავშირებით, შემოწმების მიერ კომპანიის ხანდაზმულ პერიოდს ჩაუტარდა ანალიზი (ფულის მოძრაობის თვალსაზრისით), რომლის შედეგადაც გათვალისწინებულ იქნა წინა პერიოდიდან გადმოსული კომპანიის დამფუძნებლის სესხი, 274 247 ლარის ოდენობით. აღნიშნულთან დაკავშირებით ცხრილის სახით გაანგარიშება მიეწოდა გადასახადის გადამხდელს. \n დირექტორზე გაცემული ფულადი სარგებლის განაწილებულ დივიდენდად გადაკვალიფიცირების მოთხოვნასთან დაკავშირებით, წინა საანგარიშო პერიოდის ანალიზის შედეგად დადგინდა, რომ გადასახადის გადამხდელს არ ჰქონდა 2016 წლამდე წარმოშობილი მოგების ნაშთი, შესაბამისად შემოწმების მიერ არ ჩაითვალა განაწილებულ დივიდენდად. \nშემოსავლების სამსახური აღნიშნავს, რომ საქართველოს ფინანსთა სამინისტროსთან არსებული დავების განხილვის საბჭოს გადაწყვეტილების შესაბამისად, საკითხის დამატებით შესწავლა/გამოკვლევის შედეგად არ გამოვლინდა ისეთი ფაქტობრივი გარემოებები და სამართლებრივი საფუძვლები, რომელიც შეცვლიდა საგადასახადო შემოწმებით განსაზღვრულ საგადასახადო ვალდებულებებს.\nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად საგადასახადო ვალდებულებები განსაზღვრულია კანონმდებლობის მოთხოვნათა დაცვით, წარმოდგენილი საჩივრები დაუსაბუთებელია და არ უნდა დაკმაყოფილდეს. \nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ:\n1. შპს „-------“-ის (ს/ნ „-------“) საჩივრები არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/9b09327a-4b6a-43c5-ad70-8cf4ce083681",
        "type": "დოკუმენტი"
    },
    {
        "id": "0ee808ac-d3bc-48e7-8e73-94343f7adf66",
        "title": "ბრძანება №26382/2/2025ბ",
        "date": "2026-02-10T00:00:00",
        "content": "№ 26382/2/2025\n10 თებერვალი 2026\nგ ა დ ა წ ყ ვ ე ტ ი ლ ე ბ ა\nმომჩივანი: „------“ (ს/ნ -----) \nმოპასუხე: აუდიტის დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ, 29.01.2026 წელს განიხილა და მიიღო გადაწყვეტილება ------ 24.12.2025 წელს რეგისტრირებულ საჩივარზე (რეგისტრაციის №26382/2/2025). \nდავის საგანი:\n1. დამატებით განხორციელებული სატრანსპორტო მომსახურების გაწევის დადგენა და მიღებული შემოსავლების დაბეგვრა;\n2. ერთობლივი შემოსავლიდან გამოსაქვითი ხარჯების შემცირება ძირითად საშუალებაზე გაწეული დოკუმენტურად დაუდასტურებელი ხარჯების და ამორტიზაციის თანხის ნაწილში;\n3. საწვავის შეძენაზე და სატრანსპორტო საშუალების რემონტზე გაწეული ხარჯის განსაზღვრა არაპირდაპირი მეთოდით;\n4. ქონების გადასახადის დარიცხვის მართლზომიერება.\nგასაჩივრებული გადაწყვეტილება:\n1. აუდიტის დეპარტამენტის 7.10.2025 წლის №065-28 საგადასახადო მოთხოვნა;\n2. შემოსავლების სამსახურის 3.12.2025 წლის №26555 ბრძანება. \nდარიცხული თანხა: 70 533,79 ლარი.\nმათ შორის:\nგადასახადი - 39 626\nსაშემოსავლო გადასახადი - 39 366,95\nქონების გადასახადი - 259,05\nჯარიმა - 16 648,7\nსაურავი - 12 149,54\nგადასახდელად დარიცხული გადასახადი, რომლის გადახდის ვადა მოთხოვნის გამოცემის\nთარიღისთვის არ დამდგარა:\nსაშემოსავლო გადასახადი - 2 109,55 ლარი.\nპროცედურული გარემოებები \nმომჩივნის საქმიანობაა სატრანსპორტო მომსახურების გაწევა. გადაზიდვებს ახორციელებს ძირითადად, ----, ------ და ------ ტერიტორიაზე.\nაუდიტის დეპარტამენტის 29.09.2025 წლის საგადასახადო შემოწმების აქტით შემოწმებულია 1.01.2022 წლიდან 29.01.2025 წლის ჩათვლით პერიოდი, ხოლო 2024 წლის წლიური საშემოსავლო გადასახადის მიზნებისთვის 1.04.2025 წლამდე პერიოდი. შემოწმების აქტის საფუძველზე გადასახადის გადამხდელს წარედგინა აუდიტის დეპარტამენტის 7.10.2025 წლის №065-28 საგადასახადო მოთხოვნა, რაც გასაჩივრდა შემოსავლების სამსახურში.\nშემოსავლების სამსახურის 3.12.2025 წლის №26555 ბრძანებით საჩივარი არ დაკმაყოფილდა, რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში. \nსადავო საკითხები:\n1. დამატებით განხორციელებული სატრანსპორტო მომსახურების გაწევის დადგენა და მიღებული შემოსავლების დაბეგვრა\nფაქტების აღწერა/დარიცხვის საფუძვლები\nშემოწმების ფარგლებში გადასახადის გადამხდელის მიერ წარმოდგენილი იქნა შესაბამისი ინფორმაცია/დოკუმენტაცია, მათ შორის სხვადასხვა პერიოდში მიღებული ინვოისები. დამუშავდა შემოსავლების სამსახურის ერთიან ელექტრონულ ბაზებში არსებული მონაცემები მათ შორის, მიღებული და გამოწერილი საგადასახადო ანგარიშ-ფაქტურები და საბაჟო საზღვრის კვეთები. წარმოდგენილი და შემოსავლების სამსახურის ბაზებში არსებული ინფორმაციის ანალიზის საფუძველზე გამოირკვა, რომ შემოსავლის მიღება და ხარჯების გაწევა ხორციელდება როგორც ნაღდი, ისე უნაღდო ანგარიშსწორებით. გადასახადის გადამხდელი ახორციელებდა დამატებით სატრანსპორტო მომსახურებებს, რაზეც შესაბამისი წესით გამოწერილი ინვოისი ან/და საგადასახადო კანონმდებლობით გათვალისწინებული სხვა დოკუმენტი შემოწმებისათვის წარმოდგენილი არ არის, მათ შორის არც საბანკო ამონაწერებში ფიქსირდება ჩარიცხვები. შესაბამისად, იმ სატრანსპორტო მომსახურებებზე, რომლებზეც გადასახადის გადამხდელის მიერ არ იქნა წარმოდგენილი შემოსავლის მიღების დამადასტურებელი დოკუმენტი, განხორციელდა დოკუმენტურად დადასტურებული შემოსავლის, ინვოისების, საშუალო ფასის გაანგარიშება და გავრცელება, რამაც შესამოწმებელ პერიოდებზე გამოიწვია მიღებული ერთობლივი შემოსავლების გაზრდა.\nსაგადასახადო კოდექსის მე-8 მუხლის 25-ე ნაწილის, მე-100, 102-ე, 104-ე მუხლების და საქმეში არსებული ფაქტობრივი გარემოებების მიხედვით, მომჩივნის მიერ ტვირთის გადაზიდვის მომსახურების გაწევის შედეგად მიღებული შემოსავალი ჩაითვალა საქართველოში არსებული წყაროდან მიღებულ შემოსავლად. ამასთან საგადასახადო კოდექსის 73-ე მუხლის მე-5 ნაწილის „ა“ ქვეპუნქტის 49-ე მუხლის პირველი ნაწილის გათვალისწინებით, ტრანსპორტირების მომსახურების იმ ნაწილზე, რომელზეც საგადასახადო ორგანოში არ იქნა წარმოდგენილი შესაბამისი დოკუმენტები, შემოსავლის გაანგარიშება განხორციელდა არაპირდაპირი მეთოდით. \nშემოსავლების სამსახურის გადაწყვეტილების შინაარსი\nპირველ, მე-2 და მე-3 სადავო საკითხებთან დაკავშირებით, შემოსავლების სამსახური მიუთითებს საგადასახადო კოდექსის 136-ე მუხლის მე-3 ნაწილზე, 49-ე მუხლის პირველი ნაწილის „ე“ ქვეპუნქტზე, 61-ე მუხლის მე-3 ნაწილზე, 73-ე მუხლის მე-5 ნაწილის „ა“ ქვეპუნქტზე, 79-ე მუხლის „ა“ ქვეპუნქტზე, მე-80 მუხლის პირველ ნაწილზე, მე-100 მუხლის პირველ ნაწილზე და მე-3 ნაწილის „ბ“ ქვეპუნქტზე, 102-ე მუხლის პირველი ნაწილის „ა“ ქვეპუნქტზე, 104-ე მუხლის პირველი ნაწილის „ჟ“ ქვეპუნქტზე, მე-8 მუხლის 25-ე ნაწილზე, 105-ე მუხლის პირველ და მე-2 ნაწილებზე, 72-ე მუხლის პირველ ნაწილზე, 112-ე მუხლის მე-2 და მე-4 ნაწილებზე, 43-ე მუხლის მე-4 ნაწილზე.\nპირველ სადავო საკითხთან დაკავშირებით, შემოსავლების სამსახური ყურადღებას ამახვილებს დადგენილ ფაქტობრივ გარემოებაზე, რომლის მიხედვით, შემოწმების პროცესში დადგინდა, რომ გადამხდელი ახორციელებდა დამატებით სატრანსპორტო მომსახურებებს, რომლებზეც შესაბამისი წესით გამოწერილი ინვოისი ან/და საგადასახადო კანონმდებლობით გათვალისწინებული სხვა დოკუმენტი შემოწმებისათვის წარდგენილი არ არის, ასევე, საბანკო ამონაწერებშიც არ ფიქსირდება ჩარიცხვები. შესაბამისად, გადამხდელის საგადასახადო ვალდებულებები განისაზღვრა არაპირდაპირი მეთოდის\nგამოყენებით, კერძოდ, იმ სატრანსპორტო მომსახურებებზე, რომლებზეც გადამხდელის მიერ არ იქნა წარდგენილი შემოსავლის მიღების დამადასტურებელი დოკუმენტი, შემოწმების მიერ განხორციელდა დოკუმენტურად დადასტურებული შემოსავლის, ინვოისების, საშუალო ფასის გაანგარიშება და გავრცელება, რამაც შესამოწმებელ პერიოდებზე გამოიწვია მიღებული ერთობლივი შემოსავლების გაზრდა.\nიმის გათვალისწინებით, რომ გადასახადის გადამხდელი არ აწარმოებს ბუღალტრულ აღრიცხვას კანონმდებლობით დადგენილი წესით, ხოლო მისი სააღრიცხვო დოკუმენტაციით შემოწმებისთვის შეუძლებელი იყო დაბეგვრის ობიექტის დადგენა, შემოსავლების სამსახური მიიჩნევს, რომ აუდიტის დეპარტამენტი უფლებამოსილია არაპირდაპირი მეთოდის გამოყენებით განსაზღვროს საგადასახადო ვალდებულებები.\nამასთან, შემოსავლების სამსახური აღნიშნავს, რომ მომჩივანი საჩივარში ვერ უთითებს ფაქტობრივ და სამართლებრივ გარემოებებზე, თუ რა ნაწილში იქნა განსაზღვრული საგადასახადო ვალდებულებები არამართლზომიერად. ხოლო, დავის წარმოების პროცესში არ ყოფილა წარმოდგენილი ისეთი მტკიცებულებები, რომლებიც შეცვლიდა საგადასახადო შემოწმებით დადგენილ გარემოებებს.\nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად საგადასახადო ვალდებულებები განსაზღვრულია კანონმდებლობის მოთხოვნათა დაცვით, საჩივარი დაუსაბუთებელია და არ უნდა დაკმაყოფილდეს.\nმომჩივნის არგუმენტაცია\nშესამოწმებელ პერიოდში ეწეოდა სატრანსპორტო მომსახურებას, კონკრეტულად გადაზიდვების მომსახურებას აწარმოებდა ძირითადად ----- ------ და ------ ტერიტორიაზე.\nმეწარმეს სრულად აქვს აღრიცხული მისი შემოსავლები და ხარჯები, სწორად აქვს დათვლილი გადასახადები. აუდიტორები აღნიშნავენ აქტში, რომ შემოწმების მიერ განხორციელდა დოკუმენტურად დადასტურებული შემოსავლის, ინვოისის, საშუალო ფასის გაანგარიშება და გავრცელება. შესაბამისად შემოსავლები და ინვოისები დოკუმენტურად დადასტურებულია. \nსაგადასახადო კოდექსის 73-ე მუხლის მე-5 ნაწილის „ა“ ქვეპუნქტი ეხება იმ შემთხვევას როცა პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა. მეწარმესთან ასეთ შემთხვევას ადგილი არ აქვს. აუდიტორებს არ უნდა გამოეყენებიათ შემოსავლის გაანგარიშების არაპირდაპირი მეთოდი. ასევე საინტერესოა თუნდაც ამ მეთოდის გამოყენებისას რას დაეყრდნენ აუდიტორები? შესაბამისად აუცილებელია საჩივრის განხილვისას მოპასუხე მხარემ წარმოადგინოს ის საინფორმაციო ბაზა, საიდანაც მიღებული ინფორმაციის ანალიზით გამოირკვა, რომ გადასახადის გადამხდელი ვითომდა ახორციელებდა დამატებით სატრანსპორტო მომსახურებას.\nმომჩივანი მიუთითებს საქართველოს ზოგადი ადმინისტრაციული კოდექსის 53-ე მუხლზე და აღნიშნავს, რომ შემოსავლების სამსახურს ეკისრება მტკიცების ტვირთი, წარმოადგინოს ყველა ის ინფორმაცია თუ როგორ მოახდინა არაპირდაპირი მეთოდით გადასახადების განსაზღვრა და რატომ გამოიყენა არაპირდაპირი მეთოდი.\nდავების საბჭოს დამკვიდრებული პრაქტიკის შესაბამისად საგადასახადო ორგანო ვალდებულია წარმოადგინოს გადასახადის დარიცხვის გამოთვლის დეტალური მექანიზმი რაც მოცემულ შემთხვევაში არ შესრულებულა, რის გამოც ადმინისტრაციული აქტი არ აკმაყოფილებს საქართველოს ზოგადი ადმინისტრაციული კოდექსის 53-ე მუხლის მოთხოვნებს. \nგადასახადის დარიცხვა გამოთვლის განმარტების გარეშე არღვევს საქართველოს კონსტიტუციის 31- ე მუხლით გარანტირებულ სამართლიანი ადმინისტრაციული წარმოების უფლებას და სამართლებრივი განსაზღვრულობის პრინციპს, რაც დადასტურებულია როგორც კონსტიტუციური, ისე საქართველოს უზენაესი სასამართლოს პრაქტიკით.\nგასაჩივრებული აქტი და აქტში დაფიქსირებული გადაწყვეტილება უნდა გაუქმდეს ნაწილობრივ (ნაწილობრივ ბათილად იქნას ცნობილი), ვინაიდან ის არამართლზომიერია ფაქტობრივი და სამართლებრივი გარემოებების გამო, რაც მითითებულია როგორც 5 ნოემბრის №175335/21 საჩივარში, ისე წინამდებარე საჩივარში.\nსადავო საკითხებთან მიმართებით ადმინისტრაციულმა ორგანომ არ გამოიკვლია საქმისთვის მნიშვნელოვანი ყველა გარემოება.\nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ ამ ნაწილში საჩივარი არ უნდა დაკმაყოფილდეს შემდეგ გარემოებათა გამო: \nსაგადასახადო კოდექსის მე-100 მუხლის მე-3 ნაწილის „ბ“ ქვეპუნქტის თანახმად, ერთობლივ შემოსავალს განეკუთვნება ნებისმიერი ფორმით ან/და საქმიანობით მიღებული შემოსავალი, კერძოდ ეკონომიკური საქმიანობით მიღებული შემოსავლები, რომლებიც დაკავშირებული არ არის დაქირავებით მუშაობასთან.\nსაგადასახადო კოდექსის 102-ე მუხლის პირველი ნაწილის „ა“ ქვეპუნქტის თანახმად, ეკონომიკური საქმიანობით მიღებულ შემოსავლებს განეკუთვნება საქონლის/მომსახურების მიწოდებით მიღებული შემოსავლები.\nსაგადასახადო კოდექსის 136-ე მუხლის პირველი და მე-3 ნაწილების თანახმად, გადასახადის გადამხდელი ვალდებულია სწორად და დროულად აღრიცხოს შემოსავლები და ხარჯები დოკუმენტურად დადასტურებულ მონაცემთა საფუძველზე, ამ თავით გათვალისწინებული მეთოდების გამოყენებით და მიაკუთვნოს იმ საანგარიშო პერიოდს, რომელშიც მოხდა მათი მიღება და გაწევა. გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაგადასახადო კოდექსის 73-ე მუხლის მე-5 ნაწილის „ა“ ქვეპუნქტის თანახმად, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა. \nშემოწმების შედეგად დადგენილია, რომ გადასახადის გადამხდელის საქმიანობაა სატრანსპორტო მომსახურების გაწევა. გადაზიდვებს ახორციელებს ძირითადად, -------, ----- და ----- ტერიტორიაზე. გადასახადის გადამხდელის მიერ წარმოდგენილი ინფორმაციის/დოკუმენტაციის შემოსავლების სამსახურის ბაზებში არსებული ინფორმაციის ანალიზის საფუძველზე დგინდება, რომ გადასახადის გადამხდელი ახორციელებდა დამატებით სატრანსპორტო მომსახურებებს, რაზეც კანონმდებლობით გათვალისწინებული რაიმე დოკუმენტი წარმოდგენილი არ არის, მათ შორის არც საბანკო ამონაწერებში ფიქსირდება ჩარიცხვები. იმ სატრანსპორტო მომსახურებებზე, რომლებზეც გადასახადის გადამხდელის მიერ არ იქნა წარმოდგენილი შემოსავლის მიღების დამადასტურებელი დოკუმენტი, განხორციელდა დოკუმენტურად დადასტურებული შემოსავლის (ინვოისების საშუალო ფასის) გაანგარიშება და გავრცელება.\nაუდიტის დეპარტამენტის წარმომადგენლის განმარტებით, ფიქსირდებოდა საზღვრის კვეთები, რომელზეც მომჩივანს წარმოდგენილი არ ჰქონდა შესაბამისი დოკუმენტები. აღნიშნულზე გავრცელდა მომჩივნის მიერ წარმოდგენილი დოკუმენტების მიხედვით დაფიქსირებული მონაცემები. ასევე გათვალისწინებულია ტრანზიტურლი მოძრაობის დროს საზღვრის კვეთები, რადგან არ მომხდარიყო გაორმაგებული მონცემებით დაბეგვრა. დამატებით გამოვლენილი საზღვრის კვეთების მიხედვით გადასახადის გაანგარიშების მონაცემები გაგზავნილია გადასახადის გადამხდელთან ელექტრონული ფოსტის მეშვეობით. \nსაბჭო მიუთითებს საქმის გარემოებებზე, მხარეთა არგუმენტაციაზე და აღნიშნავს, რომ ვინაიდან გამოვლენილია საზღვრის კვეთები, რომლის თაობაზეც მომჩივნის მიერ საგადასახადო ორგანოსთვის დოკუმენტაცია წარდგენილი არ არის, მომჩივნის საგადასახადო ვალდებულებების არაპირდაპირი მეთოდით განსაზღვრა მართლზომიერია. ამასთან, საბჭო მიიჩნევს, რომ ვინაიდან არ არის წარმოდგენილი მტკიცებულებები, რომლითაც დადგინდება შემოწმების შედეგად დადგენილისგან განსხვავებული გარემოებები, საჩივარი ამ ნაწილში დაუსაბუთებელია და არ უნდა დაკმაყოფილდეს. \n2. ერთობლივი შემოსავლიდან გამოსაქვითი ხარჯების შემცირება ძირითად საშუალებაზე გაწეული დოკუმენტურად დაუდასტურებელი ხარჯების და ამორტიზაციის თანხის ნაწილში\nფაქტების აღწერა/დარიცხვის საფუძვლები\nგადასახადის გადამხდელმა შემოწმების პროცესში წარადგინა ეკონომიკური საქმიანობის ფარგლებში გაწეული ხარჯის დამადასტურებელი დოკუმენტების ნაწილი. არსებული მონაცემების ანალიზის საფუძველზე ირკვევა, რომ გადასახადის გადამხდელს შესამოწმებელ პერიოდებში შეძენილი აქვს ავტოსატრანსპორტო საშუალებები, მისაბმელები, რომლებიც მის მიერ აღრიცხულია როგორც ძირითად საშუალებად. მოცემული ხარჯები კი გამოქვითულია საგადასახადო კოდექსით გათვალისწინებული წესით, სრულად გამოქვითვის მეთოდის გამოყენებით, თუმცა შემოწმების ფარგლებში გამოირკვა, რომ გადასახადის გადამხდელს ზედმეტად აქვს გამოქვითული შემოსავლის მიღებასთან დაკავშირებული ხარჯები, მათ შორის ძირითად საშუალებასთან დაკავშირებული ხარჯები, კერძოდ, გადასახადის გადამხდელს შესამოწმებელ პერიოდში, 2023 წელს ძირითად საშულებაზე გაწეულ ხარჯად დაფიქსირებული აქვს 18 500 ლარი, რაზეც შემოწმებისათვის სრულად ვერ იქნა წარმოდგენილი ხარჯის დამადასტურებელი დოკუმენტები. გარდა აღნიშნულისა შემოწმების შედეგად, საგადასახადო კოდექსის 105-ე და 112-ე მუხლების მიხედვით, დამატებით დაკორექტირდა ამორტიზაციით დარიცხული თანხები, ვინაიდან გადასახადის გადამხდელის განმარტებით იგი იყენებს სრულად გამოქვითვის მეთოდს, შესაბამისად აღნიშნული ხარჯებიც შესაბამისი წესით დაექვემდებარა კორექტირებას/შემცირებას. \nშემოსავლების სამსახურის გადაწყვეტილების შინაარსი\nსადავო საკითხთან დაკავშირებით, შემოსავლების სამსახური ყურადღებას ამახვილებს დადგენილ ფაქტობრივ გარემოებაზე, რომლის მიხედვით, გადასახადის გადამხდელს შესამოწმებელ პერიოდებში შეძენილი აქვს ავტოსატრანსპორტო საშუალებები, რომლებიც წარმოადგენს ძირითად საშუალებას, ხოლო გაწეული ხარჯები გამოქვითული აქვს კანონმდებლობით გათვალისწინებული წესით, სრულად გამოქვითვის მეთოდის გამოყენებით, თუმცა, შემოწმების ფარგლებში გაირკვა, რომ გადასახადის გადამხდელს ზედმეტად აქვს გამოქვითული შემოსავლის მიღებასთან დაკავშირებული ხარჯები, მათ შორის, ძირითად საშუალებასთან დაკავშირებული ხარჯები, კერძოდ, გადასახადის გადამხდელს შესამოწმებელ პერიოდში, 2023 წელს ძირითად საშუალებაზე გაწეულ ხარჯად დაფიქსირებული აქვს 18 500 ლარი, რომელზეც შემოწმებისათვის სრულად ვერ იქნა წარდგენილი ხარჯის დამადასტურებელი დოკუმენტები. საგადასახადო კანონმდებლობით გათვალისწინებულია გადამხდელთა შესაძლებლობა, რომ ერთობლივი შემოსავლიდან გამოქვითონ ყველა ხარჯი, რომელიც მის მიღებასთან არის დაკავშირებული, შესაბამისად, თუ გადასახადის გადამხდელს ძირითადი საშუალებების მიმართ გამოქვითვის სრული მეთოდი აქვს არჩეული, საგადასახადო კოდექსის მიხედვით, აღარ აქვს უფლება გამოიყენოს საამორტიზაციო ანარიცხების მეთოდით გამოქვითვის შესაძლებლობა.\nამასთან, შემოსავლების სამსახური აღნიშნავს, რომ მომჩივანი საჩივარში ვერ უთითებს ფაქტობრივ და სამართლებრივ გარემოებებზე, თუ რა ნაწილში იქნა განსაზღვრული საგადასახადო ვალდებულებები არამართლზომიერად. ხოლო, დავის წარმოების პროცესში არ ყოფილა წარმოდგენილი ისეთი მტკიცებულებები, რომლებიც შეცვლიდა საგადასახადო შემოწმებით დადგენილ გარემოებებს.\nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად საგადასახადო ვალდებულებები განსაზღვრულია კანონმდებლობის მოთხოვნათა დაცვით, საჩივარი დაუსაბუთებელია და არ უნდა დაკმაყოფილდეს. \nმომჩივნის არგუმენტაცია\nაუდიტორების შეფასებით გადასახადის გადამხდელს გამოქვითული აქვს შეძენილი ავტოსატრანსპორტო საშუალებების ღირებულება სრულად გამოქვითვის მეთოდით და დამატებით ასევე გამოქვითული აქვს ძირითად საშუალებასთან დაკავშირებული ხარჯები.\nხარჯებთან დაკავშირებით გადასახადის გადამხდელს გამოქვითული აქვს სატრანსპორტო საშუალებებთან (ძირითადი საშუალებები) დაკავშირებული ხარჯები. ის, რომ საგადასახადო მიზნებისათვის სრულად გამოიქვითა შეძენილი ძირითადი საშუალებები არ ნიშნავს, რომ ეს ძირითადი საშუალებები აღარ არსებობს და მათზე გაწეული ხარჯები (რემონტი და სხვა) ხარჯების ნაწილში აღარ უნდა ჩაერთოს. გამომდინარე იმ გარემოებიდან, რომ მეწარმის საქმიანობის საგანია სატრანსპორტო მომსახურების გაწევა, მათ შორის და ძირითადად საზღვარგარეთ, წარმოდგენილი იქნა ხარჯის დამადასტურებელი შესაბამისი დოკუმენტაცია აუდიტორებისათვის. შესაბამისად, ეს საკითხი დამატებით შესწავლას საჭიროებდა აუდიტორების მხრიდან.\nსაჩივარში წარმოდგენილი არგუმენტაცია არ იქნა გაზიარებული და აქაც შემოსავლების სამსახურმა იგივე ფორმულირება გამოიყენა: მომჩივანი საჩივარში ვერ უთითებს ფაქტობრივ და სამართლებრივ გარემოებებს თუ რა ნაწილში იქნა განსაზღვრული საგადასახადო ვალდებულებები არამართლზომიერად.\nშემოსავლების სამსახურმა მიიჩნია, რომ შემოწმების შედეგად საგადასახადო ვალდებულებები განსაზღვრულია კანონმდებლობის მოთხოვნათა დაცვით, საჩივარი დაუსაბუთებელია და არ უნდა დაკმაყოფილდეს.\nმიუხედავად იმისა, რომ სრულად არის გამოქვითული ძირითადი საშუალების შეძენის ხარჯები, რადგან ისინი ფიზიკურად კვლავ ექსპლუატაციაშია სრული უფლება აქვს გამოქვითოს ძირითადი საშუალების ექსპლუატაციისას მასზე გაწეული ხარჯები. \nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ ამ ნაწილში საჩივარი არ უნდა დაკმაყოფილდეს შემდეგ გარემოებათა გამო: \nსაგადასახადო კოდექსის მე-80 მუხლის პირველი ნაწილის თანახმად, რეზიდენტი ფიზიკური პირის საშემოსავლო გადასახადით დაბეგვრის ობიექტია დასაბეგრი შემოსავალი, რომელიც განისაზღვრება, როგორც სხვაობა კალენდარული წლის განმავლობაში მიღებულ ერთობლივ შემოსავალსა და ამ პერიოდისათვის ამ კოდექსით გათვალისწინებული გამოქვითვების თანხებს შორის.\nსაგადასახადო კოდექსის 105-ე მუხლის პირველი და მე-2 ნაწილების თანახმად, ერთობლივი შემოსავლიდან გამოიქვითება ყველა ხარჯი, რომელიც დაკავშირებულია მის მიღებასთან, გარდა იმ ხარჯებისა, რომლებიც ამ კოდექსის თანახმად გამოქვითვას არ ექვემდებარება. თუ ამ კოდექსით სხვა რამ არ არის გათვალისწინებული, ყველა ხარჯი დოკუმენტურად უნდა იყოს დადასტურებული.\nსაგადასახადო კოდექსის 136-ე მუხლის პირველი და მე-3 ნაწილების თანახმად, გადასახადის გადამხდელი ვალდებულია სწორად და დროულად აღრიცხოს შემოსავლები და ხარჯები დოკუმენტურად დადასტურებულ მონაცემთა საფუძველზე, ამ თავით გათვალისწინებული მეთოდების გამოყენებით და მიაკუთვნოს იმ საანგარიშო პერიოდს, რომელშიც მოხდა მათი მიღება და გაწევა. გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე. \nსაგადასახადო კოდექსის 112-ე მუხლის პირველი და მე-4 ნაწილების თანახმად, ძირითადი საშუალებების მიმართ, გარდა საწარმოს კაპიტალში შეტანილისა, გადასახადის გადამხდელს უფლება აქვს, სრულად გამოქვითოს ამ აქტივების ღირებულება იმ საგადასახადო წელს, როდესაც ძირითადი საშუალებები ექსპლუატაციაში შევიდა. ძირითადი საშუალებების ღირებულების სრულად გამოქვითვის შემთხვევაში გადასახადის გადამხდელს უფლება არ აქვს, არჩეული გამოქვითვის ნორმა შეცვალოს 5 წლის განმავლობაში.\nშემოწმების შედეგად დადგენილია, რომ გადასახადის გადამხდელს შესამოწმებელ პერიოდებში შეძენილი აქვს ავტოსატრანსპორტო საშუალებები, მისაბმელები, რომლებიც მის მიერ აღრიცხულია როგორც ძირითად საშუალებად. ხარჯები გამოქვითულია საგადასახადო კოდექსით გათვალისწინებული წესით, სრულად გამოქვითვის მეთოდის გამოყენებით. გადასახადის გადამხდელს 2023 წელს ძირითად საშულებაზე გაწეულ ხარჯად დაფიქსირებული აქვს 18 500 ლარი, რაზეც სრულად ვერ იქნა წარმოდგენილი ხარჯის დამადასტურებელი დოკუმენტები. შემოწმების შედეგად დაკორექტირდა ამორტიზაციით დარიცხული თანხები, ვინაიდან გადასახადის გადამხდელის განმარტებით იგი იყენებს სრულად გამოქვითვის მეთოდს.\nსაბჭო მიუთითებს საქმის გარემოებებზე, მხარეთა არგუმენტაციაზე და აღნიშნავს, რომ ვინაიდან მომჩივნის მიერ არჩეულია ძირითადი საშუალებების სრულად გამოქვითვის მეთოდი, ძირითად საშუალებათა მიხედვით გამოქვითული საამორტიზაციო ანარიცხების შემცირება განხორციელდა კანონმდებლობის მოთხოვნათა გათვალისწინებით. ამასთან, 2023 წელს ძირითად საშულებაზე გაწეულ ხარჯად დაფიქსირებულ თანხასთან დაკავშირებით გადასახადის გადამხდელმა საგადასახადო შემოწმების დროს ვერ წარადგინა ხარჯის დამადასტურებელი დოკუმენტები და არც საჩივარს ერთვის მტკიცებულებები, რომლითაც დადგინდება შემოწმების შედეგად დადგენილისგან განსხვავებული გარემოებები, საბჭო მიიჩნევს, რომ საჩივარი ამ ნაწილში დაუსაბუთებელია და არ უნდა დაკმაყოფილდეს.\n3. საწვავის შეძენაზე და სატრანსპორტო საშუალების რემონტზე გაწეული ხარჯის განსაზღვრა არაპირდაპირი მეთოდით \nფაქტების აღწერა/დარიცხვის საფუძვლები\nგადასახადის გადამხდელის მიერ შემოწმებისთვის არ არის წარდგენილი ბუღალტრული აღრიცხვის პროგრამა ან/და ელექტრონული რეესტრი შემოსავლებისა და ხარჯების შესახებ. გადასახადის გადამხდელის განმარტებით, ვინაიდან მისი მომსახურების სფეროს წარმოადგენს ავტოსატრანსპორტო საშუალებებით საქართველოდან ტვირთის ტრანსპორტირება სხვადასხვა ქვეყანაში, მის მიერ საწვავის ხარჯების გარკვეული ნაწილი გაწეულია უცხო ქვეყნებში. წარმოდგენილი იქნა საწვავის შესყიდვის სხვადასხვა დოკუმენტები/ჩეკები. შემოწმების ფარგლებში გამოირკვა, რომ წარმოდგენილ ჩეკებში/დოკუმენტებში ვერ იდენტიფიცირდება საქონლის სახეობა, ოპერაციის განხორციელების თარიღი და ოპერაციის განხორციელების ზუსტი ადგილმდებარეობა, რაც დაადასტურებდა იმას, რომ ნამდვილად შემოსავლის მიღებასთან დაკავშირებული ხარჯი იქნა გაწეული. ამასთან, შემოწმებისას იდენტიფიცირებულ ჩეკებში ფიქსირდება არაეკონომიკური ხარჯის ჩეკიც, რომელიც არ ექვემდებარება გამოქვითვას ერთობლივი შემოსავლიდან. გარდა ამისა, შემოწმების ფარგლებში ასევე დაკორექტირდა ძირითადი საშუალებების რემონტისათვის შეძენილ სხვადასხვა მასალებზე გაწეული ხარჯის თანხები, ვინაიდან გადასახადის გადამხდელის მიერ სრულად არ იქნა წარმოდგენილი აღნიშნული ხარჯის დამადასტურებელი დოკუმენტები, მათ შორის მიღება-ჩაბარების აქტი ან/და საგადასახადო კოდექსით გათვალისწინებული სხვა დოკუმენტები.\nაღნიშნული გარემოებებიდან გამომდინარე, საკუთარი ავტოსატრანსპორტო საშუალებების საწვავებზე და სარემონტო სამუშაოებზე, როგორც საქართველოში ასევე საქართველოს ფარგლებს გარეთ გადახდილი თანხის განსაზღვრა განხორციელდა სხვა მსგავსი საქმიანობის განმახორციელებელი პირების მიერ შესაბამისი შემოსავლის მიღებასთან, საწვავებზე და სარემონტო სამუშაოებზე გაწეული ხარჯის პროპორციული წილის შესაბამისად. აღნიშნულ ავტომანქანებისათვის შეძენილ საწვავზე გადახდილი ხარჯის თანხა განისაზღვრა, სრული, ერთობლივი შემოსავლის მიღებასთან საჭირო/გონივრული საწვავის მოხმარებისა და მის შეძენაზე გადახდილი თანხის ერთობლივი შემოსავლიდან გამოქვითვის შესაძლებლობით.\nშემოსავლების სამსახურის გადაწყვეტილების შინაარსი\nსადავო საკითხთან დაკავშირებით, შემოსავლების სამსახური ყურადღებას ამახვილებს დადგენილ ფაქტობრივ გარემოებაზე, რომლის მიხედვით, გადასახადის გადამხდელის განმარტებით, ვინაიდან მომსახურების საგანს წარმოადგენს ავტოსატრანსპორტო საშუალებებით საქართველოდან ტვირთის ტრანსპორტირება სხვადასხვა ქვეყანაში, მეწარმის მიერ საწვავის ხარჯების გარკვეული ნაწილი გაწეულია უცხო ქვეყნებში. გადასახადის გადამხდელის მიერ შემოწმებისთვის წარდგენილ იქნა საწვავის შესყიდვის სხვადასხვა დოკუმენტები/ჩეკები, რომლებითაც ვერ იდენტიფიცირდება საქონლის სახეობა, ოპერაციის განხორციელების თარიღი და ოპერაციის ზუსტი ადგილმდებარეობა, რაც დაადასტურებდა, რომ ნამდვილად შემოსავლის მიღებასთან დაკავშირებული ხარჯი იქნა გაწეული. ამასთან, შემოწმებისას იდენტიფიცირებულ ჩეკებში ფიქსირდება არაეკონომიკური ხარჯის ჩეკიც, რომელიც არ ექვემდებარება გამოქვითვას ერთობლივი შემოსავლიდან. გარდა აღნიშნულისა, შემოწმების ფარგლებში დაკორექტირდა ძირითადი საშუალებების რემონტისთვის შეძენილ სხვადასხვა მასალებზე გაწეული ხარჯის თანხები, რადგან გადასახადის გადამხდელის მიერ სრულად არ იქნა წარდგენილი აღნიშნული ხარჯის დამადასტურებელი დოკუმენტები, მათ შორის, მიღება-ჩაბარების აქტი ან/და კანონმდებლობით გათვალისწინებული სხვა დოკუმენტები. აღნიშნული გარემოებებიდან გამომდინარე, გადამხდელის საგადასახადო ვალდებულებები განისაზღვრა არაპირდაპირი მეთოდის გამოყენებით, კერძოდ, შემოწმების ფარგლებში, გადასახადის გადამხდელის მიერ საკუთარი ავტოსატრანსპორტო საშუალებების საწვავებზე და სარემონტო სამუშაოებზე, როგორც საქართველოში, ასევე საქართველოს ფარგლებს გარეთ გადახდილი თანხის განსაზღვრა განხორციელდა სხვა მსგავსი საქმიანობის განმახორციელებელი პირების მიერ შესაბამისი შემოსავლის მიღებასთან საწვავებზე და სარემონტო სამუშაოებზე გაწეული ხარჯის პროპორციული წილის შესაბამისად. \nამასთან, შემოსავლების სამსახური აღნიშნავს, რომ მომჩივანი საჩივარში ვერ უთითებს ფაქტობრივ და სამართლებრივ გარემოებებზე, თუ რა ნაწილში იქნა განსაზღვრული საგადასახადო ვალდებულებები არამართლზომიერად. ხოლო, დავის წარმოების პროცესში არ ყოფილა წარმოდგენილი ისეთი მტკიცებულებები, რომლებიც შეცვლიდა საგადასახადო შემოწმებით დადგენილ გარემოებებს. \nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად საგადასახადო ვალდებულებები განსაზღვრულია კანონმდებლობის მოთხოვნათა დაცვით, საჩივარი აღნიშნულ ნაწილში დაუსაბუთებელია და არ უნდა დაკმაყოფილდეს.\nმომჩივნის არგუმენტაცია\nაუდიტორების შეფასებით იმის გამო, რომ მეწარმე მომსახურებას ახორციელებს უცხო ქვეყნებშიც, წარმოდგენილი საწვავის შესყიდვის დოკუმენტებით ვერ იდენტიფიცირდება საქონლის სახეობა, ოპერაციის განხორციელების თარიღი და ოპერაციის ზუსტი ადგილმდებარეობა. აუდიტორებმა, შემოწმების ფარგლებში საწვავზე და სარემონტო სამუშაოებზე გადახდილი თანხების განსაზღვრა განხორციელეს სხვა მსგავსი საქმიანობის განმახორციელებელი პირების მიერ შესაბამისი შემოსავლის მიღებასთან საწვავებზე და სარემონტო სამუშაოებზე გაწეული ხარჯის პროპორციული წილის შესაბამისად.\nშემოსავლების სამსახურმა აქაც იდენტური მიდგომა გამოიჩინა და მიუთითა: მომჩივანი საჩივარში ვერ უთითებს ფაქტობრივ და სამართლებრივ გარემოებებს თუ რა ნაწილში იქნა განსაზღვრული საგადასახადო ვალდებულებები არამართლზომიერად. \nშემოსავლების სამსახურმა მიიჩნია, რომ შემოწმების შედეგად საგადასახადო ვალდებულებები განსაზღვრულია კანონმდებლობის მოთხოვნათა დაცვით, წარმოდგენილი საჩივარი დაუსაბუთებელია და არ უნდა დაკმაყოფილდეს.\nშემმოწმებლებმა სრულად არ გამოიკვლიეს საქმისთვის მნიშვნელოვანი გარემოებანი. მათ ერთის მხრივ გაზარდეს შემოსავალი და მეორეს მხრივ შეამცირეს ხარჯები, როცა გამოიყენეს პროპორციული წილის განსაზღვრება.\nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ ამ ნაწილში საჩივარი არ უნდა დაკმაყოფილდეს შემდეგ გარემოებათა გამო: \nსაგადასახადო კოდექსის მე-80 მუხლის პირველი ნაწილის თანახმად, რეზიდენტი ფიზიკური პირის საშემოსავლო გადასახადით დაბეგვრის ობიექტია დასაბეგრი შემოსავალი, რომელიც განისაზღვრება, როგორც სხვაობა კალენდარული წლის განმავლობაში მიღებულ ერთობლივ შემოსავალსა და ამ პერიოდისათვის ამ კოდექსით გათვალისწინებული გამოქვითვების თანხებს შორის.\nსაგადასახადო კოდექსის 105-ე მუხლის პირველი და მე-2 ნაწილების თანახმად, ერთობლივი შემოსავლიდან გამოიქვითება ყველა ხარჯი, რომელიც დაკავშირებულია მის მიღებასთან, გარდა იმ ხარჯებისა, რომლებიც ამ კოდექსის თანახმად გამოქვითვას არ ექვემდებარება. თუ ამ კოდექსით სხვა რამ არ არის გათვალისწინებული, ყველა ხარჯი დოკუმენტურად უნდა იყოს დადასტურებული.\nსაგადასახადო კოდექსის 136-ე მუხლის პირველი და მე-3 ნაწილების თანახმად, გადასახადის გადამხდელი ვალდებულია სწორად და დროულად აღრიცხოს შემოსავლები და ხარჯები დოკუმენტურად დადასტურებულ მონაცემთა საფუძველზე, ამ თავით გათვალისწინებული მეთოდების გამოყენებით და მიაკუთვნოს იმ საანგარიშო პერიოდს, რომელშიც მოხდა მათი მიღება და გაწევა. გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაგადასახადო შემოწმების დრო მომჩივნის მიერ არ არის წარდგენილი ბუღალტრული აღრიცხვის პროგრამა ან/და ელექტრონული რეესტრი შემოსავლებისა და ხარჯების შესახებ. გადასახადის გადამხდელის განმარტებით საწვავის ხარჯების გარკვეული ნაწილი გაწეულია უცხო ქვეყნებში. წარმოდგენილი იქნა საწვავის შესყიდვის სხვადასხვა დოკუმენტები/ჩეკები, რომლითაც ვერ იდენტიფიცირდება საქონლის სახეობა, ოპერაციის განხორციელების თარიღი და ოპერაციის განხორციელების ზუსტი ადგილმდებარეობა. ამასთან, იდენტიფიცირებულ ჩეკებში ფიქსირდება არაეკონომიკური ხარჯის ჩეკიც. დაკორექტირდა ძირითადი საშუალებების რემონტისათვის შეძენილ სხვადასხვა მასალებზე გაწეული ხარჯის თანხები, ვინაიდან გადასახადის გადამხდელის მიერ სრულად არ იქნა წარმოდგენილი აღნიშნული ხარჯის დამადასტურებელი დოკუმენტები. ავტოსატრანსპორტო საშუალებების საწვავებზე და სარემონტო სამუშაოებზე, როგორც საქართველოში ასევე საქართველოს ფარგლებს გარეთ გადახდილი თანხის განსაზღვრა განხორციელდა სხვა მსგავსი საქმიანობის განმახორციელებელი პირების მიერ შესაბამისი შემოსავლის მიღებასთან, საწვავებზე და სარემონტო სამუშაოებზე გაწეული ხარჯის პროპორციული წილის შესაბამისად.\nაუდიტის დეპარტამენტის წარმომადგენლის განმარტებით, ავტოსატრანსპორტო საშუალებების საწვავებზე და სარემონტო სამუშაოებზე გაწეული ხარჯების განსაზღვრისთვის გამოყენებულია ანალოგიური საქმიანობის განმახორციელებელი პირის მიერ გაწეული ხარჯების პროპორცია, ვინაიდან მომჩივნის მიერ გაწეული ხარჯების იდენტიფიცირება ვერ ხერხდება იმ შემთხვევებშიც კი, რომელ საზღვრის კვეთებზეც წარმოდგენილია ინვოისები.\nმომჩივნის წარმომადგენლის განმარტებით, საგადასახადო ორგანოს უნდა გამოეკვლია ავტოსატრანსპორტო საშუალებების მოძრაობის მარშრუტები, ტვირთით და ტვირთის გარეშე მოძრაობისას საწვავის ხარჯის მონაცემები, ასევე უნდა გაეთვალისწინებინათ მძღოლის საკვების შეძენაზე გაწეული ხარჯები. ამ ეტაპზე არ წარმოადგენს გაანგარიშებას, თუმცა გააჩნია მონაცემები რომელ ქალაქში სრულდებოდა რეისი, რომელი მიმართულებით იყო სატრანსპორტო საშუალება ტვირთით და რომელი მიმართულებით იყო ტვირთის გარეშე.\nსაბჭო მიუთითებს საქმის გარემოებებზე, მხარეთა არგუმენტაციაზე და აღნიშნავს, რომ ვინაიდან საწვავის შეძენასთან დაკავშირებით და ძირითადი საშუალებების რემონტისთვის გაწეული ხარჯების შესახებ მომჩივნის მიერ წარდგენილი არ არის სრულყოფილი დოკუმენტაცია, მომჩივნის მიერ განხორციელებულ ეკონომიკურ საქმიანობასთან დაკავშირებული ხარჯის არაპირდაპირი მეთოდით განსაზღვრა მართლზომიერია. ამასთან, საბჭო მიიჩნევს, რომ ვინაიდან არ არის წარმოდგენილი მტკიცებულებები, რომლითაც დადგინდება შემოწმების შედეგად დადგენილისგან განსხვავებული გარემოებები, საჩივარი ამ ნაწილში დაუსაბუთებელია და არ უნდა დაკმაყოფილდეს. \n4. ქონების გადასახადის დარიცხვის მართლზომიერება\nფაქტების აღწერა/დარიცხვის საფუძვლები\nშესამოწმებელ პერიოდში გადასახადის გადამხდელს საკუთრებაში, ძირითად საშუალებად გააჩნია როგორც მსუბუქი ავტოსატრანსპორტო საშულებები, ასევე სატვირთო ავტომობილები. გადასახადის გადამხდელს შესამოწმებელ პერიოდში არ აქვს დეკლარირებული შესაბამისი ქონების გადასახადი, რაც გამოწვეულია იმით, რომ მის მიერ დეკლარირებული დასაბეგრი შემოსავალი არ სცდებოდა, საგადასახადო კოდექსით გათვალისწინებულ 40 000 ლარიან ზღვარს, თუმცა ვინაიდან შემოწმების ფარგლებში გაიზარდა დასაბეგრი შემოსავალი, აქედან გამომდინარე შემოწმების ფარგლებში განხორციელდა შესაბამისი გადასახადის გამოანგარიშება და დარიცხვა.\nშემოსავლების სამსახურის გადაწყვეტილების შინაარსი\nშემოსავლების სამსახური მიუთითებს საგადასახადო კოდექსის 202-ე მუხლის მე-5 ნაწილზე, 205-ე მუხლის პირველ, მე-12 და მე-14 ნაწილებზე და 43-ე მუხლის მე-4 ნაწილზე. \nდადგენილი გარემოებაა, რომ შესამოწმებელ პერიოდში გადამხდელს საკუთრებაში ძირითადი საშუალების სახით გააჩნია როგორც მსუბუქი ავტოსატრანსპორტო საშუალებები, ასევე სატვირთო ავტომობილები, რომელთან დაკავშირებით საგადასახადო ორგანოში არ არის წარდგენილი ქონების გადასახადის დეკლარაციები, რადგან გადამხდელის მიერ დეკლარირებული დასაბეგრი შემოსავალი არ აჭარბებდა 40 000 ლარიან ზღვარს. ვინაიდან შემოწმების ფარგლებში გაიზარდა მეწარმის დასაბეგრი შემოსავალი, შედეგად, გადამხდელს დაერიცხა ქონების გადასახადი.\nშემოსავლების სამსახური აღნიშნავს, რომ მომჩივანი საჩივარში ვერ უთითებს ფაქტობრივ და სამართლებრივ გარემოებებზე, თუ რა ნაწილში იქნა განსაზღვრული საგადასახადო ვალდებულებები არამართლზომიერად. ხოლო, დავის წარმოების პროცესში არ ყოფილა წარმოდგენილი ისეთი მტკიცებულებები, რომლებიც შეცვლიდა საგადასახადო შემოწმებით დადგენილ გარემოებებს.\nზემოაღნიშნული სამართლებრივი ნორმების და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად საგადასახადო ვალდებულებები განსაზღვრულია კანონმდებლობის მოთხოვნათა დაცვით, საჩივარი დაუსაბუთებელია და არ უნდა დაკმაყოფილდეს.\nმომჩივნის არგუმენტაცია\nმეწარმის მიერ ზუსტად იყო გაანგარიშებული შემოსავლები და ხარჯები, შემოსავლები არ ცდებოდა წლიურ 40 000 ლარს და შესაბამისად ქონების გადასახადის დეკლარირების ვალდებულება არ წარმოშობილა. \nამ საკითხის გადაწყვეტა სრულად არის დამოკიდებული საჩივრის პირველ საკითხთან. შესაბამისად მისი გადაწყვეტა გავლენას იქონიებს ამ საკითხის გადაწყვეტასთან.\nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ ამ ნაწილში საჩივარი არ უნდა დაკმაყოფილდეს შემდეგ გარემოებათა გამო: \nსაგადასახადო კოდექსის 201-ე მუხლის პირველი ნაწილის „გ.ა“ და „გ.ბ“ ქვეპუნქტების თანახმად, ქონების გადასახადის გადამხდელია ფიზიკური პირი მის საკუთრებაში არსებულ უძრავ ქონებაზე (მათ შორის, დაუმთავრებელ მშენებლობაზე, შენობა-ნაგებობაზე ან მათ ნაწილზე), იახტებზე (კატარღებზე), შვეულმფრენებზე, თვითმფრინავებსა და საგარეო-ეკონომიკური საქმიანობის ეროვნული სასაქონლო ნომენკლატურის 8703 კოდით განსაზღვრულ მსუბუქ ავტომობილებზე. ეკონომიკური საქმიანობის განხორციელების შემთხვევაში, მის ბალანსზე ძირითად საშუალებად აღრიცხულ აქტივებზე, დაუმონტაჟებელ მოწყობილობებზე, აგრეთვე მის მიერ ლიზინგით გაცემულ ქონებაზე.\nსაგადასახადო კოდექსის 202-ე მუხლის მე-5 ნაწილის „ა“ ქვეპუნქტის თანახმად, ფიზიკური პირის დასაბეგრ ქონებაზე გადასახადის წლიური განაკვეთი დიფერენცირებულია გადასახადის გადამხდელის ოჯახის მიერ საგადასახადო წლის განმავლობაში მიღებული შემოსავლების მიხედვით და განისაზღვრება 100 000 ლარამდე შემოსავლის მქონე ოჯახებისათვის – საგადასახადო პერიოდის ბოლოსთვის დასაბეგრი ქონების საბაზრო ღირებულების არანაკლებ 0.05 პროცენტისა და არა უმეტეს 0.2 პროცენტისა.\nსაგადასახადო კოდექსის 202-ე მუხლის მე-6 ნაწილის „ა“ ქვეპუნქტის თანახმად, ამ კარის მიზნებისათვის, ამ მუხლის მე-7 ნაწილის გათვალისწინებით, ფიზიკური პირის ოჯახის მიერ საგადასახადო წლის განმავლობაში მიღებულ შემოსავლებში შეიტანება ყველა შემოსავალი, მათ შორის, სარგებელი საგადასახადო შეღავათების გაუთვალისწინებლად, კერძოდ ეკონომიკური საქმიანობით მიღებული დასაბეგრი შემოსავალი, გარდა ამ ნაწილის „დ“ ქვეპუნქტით გათვალისწინებული შემთხვევისა.\nსაგადასახადო კოდექსის 206-ე მუხლის პირველი ნაწილის „ა“ ქვეპუნქტის თანახმად, შესაბამისი დაბეგვრის ობიექტის მიხედვით ქონების გადასახადისაგან გათავისუფლებულია ფიზიკური პირის დასაბეგრი ქონება (გარდა მიწისა), თუ ამ პირის ოჯახის მიერ მიმდინარე კალენდარული წლის წინა წლის განმავლობაში მიღებული შემოსავლები არ აღემატება 40 000 ლარს.\nშემოწმების შედეგად დადგენილია, რომ შესამოწმებელ პერიოდში გადასახადის გადამხდელს საკუთრებაში, ძირითად საშუალებად გააჩნია როგორც მსუბუქი ავტოსატრანსპორტო საშულებები, ასევე სატვირთო ავტომობილები. გადასახადის გადამხდელს შესამოწმებელ პერიოდში არ აქვს დეკლარირებული შესაბამისი ქონების გადასახადი. \nსაბჭო მიუთითებს იმ გარემოებებზე, რომ მომჩივანი სადავოდ არ ხდის დასაბეგრი ქონების არსებობას და არ ეთანხმება საგადასახადო შემოწმებით განსაზღვრულ ეკონომიკური საქმიანობით მიღებულ დასაბეგრ შემოსავალს. ვინაიდან მომჩივნის დასაბეგრი შემოსავლის გაანგარიშება საგადასახადო შემოწმების შედეგად განხორციელდა კანონმდებლობის შესაბამისად და წარმოდგენილი არგუმენტების გათვალისწინებით, არ დგინდება მისი კორექტირების საფუძველი, საბჭო მიიჩნევს, რომ ქონების გადასახადის გაანგარიშება განხორციელებულია კანონმდებლობის შესაბამისად, ამ ნაწილში საჩივარი დაუსაბუთებელია და არ უნდა დაკმაყოფილდეს.\nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „გ“ ქვეპუნქტით და გადაწყვიტა:\n1. საჩივარი არ დაკმაყოფილდეს;\n2. გადაწყვეტილება შეიძლება გასაჩივრდეს თბილისის საქალაქო სასამართლოში (თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/0ee808ac-d3bc-48e7-8e73-94343f7adf66",
        "type": "დოკუმენტი"
    },
    {
        "id": "82deac96-07c4-4a65-9a5a-a6d98830915a",
        "title": "ბრძანება №26442/2/2026",
        "date": "2026-02-10T00:00:00",
        "content": "№26442/2/2026\n10 თებერვალი 2026\nგ ა დ ა წ ყ ვ ე ტ ი ლ ე ბ ა\nმომჩივანი\n: შპს „-----“ (ს/ნ ----- )\nმოპასუხე:\n აუდიტის დეპარტამენტი.\nსაქართველოს ფინანსთა სამინისტროსთან არსებულმა დავების განხილვის საბჭომ 29.01.2026 წელს განიხილა და მიიღო გადაწყვეტილება შპს ----- 10.01.2026 წელს რეგისტრირებულ საჩივარზე (რეგისტრაციის N 26442/2/2026). \nდავის საგანი:\nკაპიტალის შემცირების საფუძვლით გაცემული თანხების მოგების განაწილებად და განკარგვადი ფულის ნაშთის ხელფასად განხილვა.\nგასაჩივრებული გადაწყვეტილება:\n1. აუდიტის დეპარტამენტის 17.09.2025 წლის N 007-252 საგადასახადო მოთხოვნა;\n2. შემოსავლების სამსახურის \n25.12.2025 წლის N 28376\n ბრძანება.\nდარიცხული თანხა:\n 208 743.33 ლარი.\nმათ შორის:\nგადასახადი\n - 117 489.24 ლარი;\nდღგ \n- 36 127.39 ლარი;\nმოგების გადასახადი\n - 19 378.33 ლარი;\nსაშემოსავლო გადასახადი\n - 61 983.52 ლარი;\nჯარიმა\n - 56 045.40 ლარი;\nსაურავი\n - 35 208.69 ლარი;.\nფაქტების აღწერა/დარიცხვის საფუძვლები:\nგადასახადის გადამხდელის საქმიანობა შესამოწმებელი პერიოდის განმავლობაში წარმოადგენს სხვადასხვა მარცვლეულის იმპორტი და რეალიზაცია ადგილობრივ ბაზარზე. გადასახადის გადამხდელად და დღგ-ის გადამხდელად რეგისტრირებულია 2020 წლის 5 ივლისიდან.\nშემოსავლების სამსახურის აუდიტის დეპარტამენტის მიერ ჩატარდა მომჩივნის საქმიანობის 01.01.2022 წლიდან 01.06.2025 წლამდე პერიოდის, კამერალური საგადასახადო შემოწმება. შემოწმების შედეგები აისახა 2025 წლის 10 სექტემბრის საგადასახადო შემოწმების აქტში, რომლის მიხედვით, სადავო დარიცხვა განპირობებულია შემდეგი გარემოებებით:\n- კომპანიას 2022-2023 წლების განმავლობაში, იმპორტის გზით ----- და ----- შემოტანილი აქვს 1 882 234 ლარის თვითღირებულების პროდუქცია. შემოსავლების სამსახურის საგადასახადო მონიტორინგის დეპარტამენტის 2025 წლის 18 ივნისის N 12916 ბრძანების ფარგლებში, 2025 წლის 25 ივნისს განხორციელდა სალაროში ნაღდი ფულის რაოდენობის განსაზღვრის პროცედურა. ბრძანება ჩაბარდა დირექტორს. შედგენილ ოქმში გადასახადის გადამხდელი განმარტავს, რომ ნაღდი ფულის შემნახველი სალარო არ გააჩნია. შემოწმების მიმდინარეობისას, დირექტორის მიერ წარდგენილი ახსნა - განმარტებით დგინდება, რომ 2025 წლის პირველი ივნისის მდგომარეობით აღარ გააჩნდა სასაქონლო - მატერიალური ფასეულობების ნაშთი, ამასთან დებიტორული და კრედიტორული დავალიანებების ნაშთები შეადგენდა 0 ლარს. შესამოწმებელი პერიოდის განმავლობაში, გადასახადის გადამხდელს ბუღალტრული აღრიცხვის ჩანაწერები ნაწარმოები არ აქვს, შემოწმების მიმდინარეობისას წარდგენილია მხოლოდ საბანკო ამონაწერების ნაწილი და ახსნა - განმარტება მოთხოვნილ საკითხებთან დაკავშირებით.\nშემოსავლების სამსახურის გადასახადების ადმინისტრირების საინფორმაციო სისტემის მონაცემებსა და გადასახადის გადამხდელის მიერ შემოწმების პროცესში წარდგენილ ინფორმაციაზე/დოკუმენტაციაზე დაყრდნობით, არაპირდაპირი მეთოდის გამოყენებით, მიღებული შემოსავლებისა და გაწეული დანახარჯების გათვალისწინებით გაანგარიშდა ფულადი სახსრების ნაშთი, რომელიც შესამოწმებელი პერიოდის ბოლოსათვის მიჩნეულ იქნა დირექტორზე გაცემულ ხელფასად და დაიბეგრა გადახდის წყაროსთან საშემოსავლო გადასახადით. ასევე გადასახადის გადამხდელს დაეკისრა ჯარიმა საგადასახადო კოდექსის 275-ე მუხლის მიხედვით;\n- საჯარო რეესტრში არსებულ სადამფუძნებლო დოკუმენტაციასა და saras.gov.ge-ზე წარდგენილი ფინანსური ანგარიშგებებში, საკუთარი კაპიტალის ნაშთის არსებობა 2022 წლის პირველი იანვრისთვის არ ფიქსირდება. საბანკო ამონაწერებიდან დადგინდა, რომ კომპანიის მიერ 2023 წლის იანვრისა და თებერვლის თვეებში, დამფუძნებელ ფიზიკურ პირზე გაცემულია 104 320 ლარი, რომლის დანიშნულებაში მითითებულია „კაპიტალის შემცირება“. ამასთანავე 2020 - 2021 წლებზე განხორციელდა არსებული მონაცემების ანალიზი, რომლის მიხედვითაც, აღნიშნული მოცულობით საკუთარი კაპიტალის შეტანის საჭიროება არ დგინდებოდა.\nზემოაღნიშნული ფაქტობრივი გარემოებებისა და საკანონმდებლო ნორმების გათვალისწინებით, აღნიშნული თანხების გაცემა ჩაითვალა დამფუძნებელ ფიზიკურ პირზე მოგების განაწილებად და გადასახადის გადამხდელს განესაზღვრა დამატებით საგადასახადო ვალდებულებები მოგებისა და საშემოსავლო გადასახადების ნაწილში, ასევე განისაზღვრა ჯარიმა საგადასახადო კოდექსის 275-ე მუხლის შესაბამისად.\nშემოწმების აქტის საფუძველზე გამოიცა აუდიტის დეპარტამენტის 2025 წლის 17 სექტემბრის N 20373 ბრძანება და N 007-252 საგადასახადო მოთხოვნა, რაც გასაჩივრდა შემოსავლების სამსახურში.\nშემოსავლების სამსახურის 25.12.2025 წლის N 28376 ბრძანებით საჩივარი არ დაკმაყოფილდა, რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში.\nშემოსავლების სამსახურის გადაწყვეტილების შინაარსი:\nშემოსავლების სამსახური მიუთითებს საგადასახადო კოდექსის 302-ე მუხლის მე-2 ნაწილზე, 136-ე მუხლის პირველ და მე-3 ნაწილებზე, 61-ე მუხლის მე-3 ნაწილზე, 73-ე მუხლის მე-9 ნაწილის „ბ“ ქვეპუნქტზე და ამავე მუხლის მე-4 ნაწილზე, მე-8 მუხლის მე-12 ნაწილზე, 97-ე მუხლის პირველი ნაწილის „ა“ ქვეპუნქტზე, 98\n1 \nმუხლის პირველ ნაწილზე, 130-ე მუხლის პირველ ნაწილზე, 101-ე მუხლის პირველ ნაწილზე, 154-ე მუხლის პირველი ნაწილის „ა“ და „ზ“ ქვეპუნქტებზე, მე-2 ნაწილის „ა“ და „ბ“ ქვეპუნქტებზე და მე-3 ნაწილის „ა“ ქვეპუნქტზე, 43-ე მუხლის მე-4 ნაწილზე, შემოწმებით დადგენილ გარემოებებზე, აღნიშნავს, რომ დავის წარმოების პროცესში არ ყოფილა წარდგენილი მომჩივნის პოზიციის დამადასტურებელი ისეთი არგუმენტები/მტკიცებულებები, რომლებიც შეცვლიდა საგადასახადო შემოწმებით დადგენილ ფაქტობრივ გარემოებებს და მიიჩნია, რომ გადასახადის გადამხდელის საგადასახადო ვალდებულებები განსაზღვრულია მართლზომიერად, ხოლო წარდგენილი საჩივარი დაუსაბუთებელია და არ არსებობს მისი დაკმაყოფილების სამართლებრივი საფუძველი.\nმომჩივნის არგუმენტაცია:\nშემოწმების აქტის მიხედვით, შემმოწმებელმა დამფუძნებელ ფიზიკურ პირებზე თანხების გაცემა ჩათვალა დამფუძნებელ ფიზიკურ პირზე მოგების განაწილებად. შემმოწმებელი აქტში აღნიშნულთან დაკავშირებით დარიცხვის ფაქტობრივ გარემოებებზე მითითებით აღნიშნავს, რომ საუბარია 2022 - 2023 წლების განმავლობაში დამფუძნებლის მიერ განხორციელებულ შენატანებზე, რომელსაც შემმოწმებელი არც განიხილავს, შემოიფარგლება 2020 - 2021 წლების ანალიზით და ადგენს, რომ „2020 - 2021 წლებზე განხორციელდა არსებული მონაცემების ანალიზი, რომლის მიხედვითაც აღნიშნული მოცულობით საკუთარი კაპიტალის შეტანის საჭიროება არ დგინდებოდა.“\nუდავოა, 2020 - 2021 წლებში კაპიტალში შეტანის საჭიროება კომპანიას არ გააჩნდა, როდესაც გაჩნდა საჭიროება, დამფუძნებელმა განახორციელა შენატანები, რაც დასტურდება საბანკო ამონაწერებით და ბუღალტრული აღრიცხვის მონაცემებით. კაპიტალის ბუღალტრული ანგარიშის (-----) ბარათის მონაცემებით ნათლად ჩანს დამფუძნებლის შენატანები. როგორც ბარათიდან ჩანს, დამფუძნებლის მიერ საბანკო ანგარიშზე შეტანილია 203 004.95 ლარი, ხოლო სალაროში 43 061 ლარი. სულ დამფუძნებლის შენატანის ჯამი შეადგენს 246 065.95 ლარს. დამფუძნებლის მიერ კომპანიაში ფულადი სახსრების არსებობის შესაბამისად ხდებოდა განხორციელებული შენატანის უკან ამოღება. 2023 წლის იანვარ - თებერვლის თვეში განხორციელებული შენატანის ფარგლებში უკან ამოღებულია თანხა 104 320 ლარი. კაპიტალში განხორციელებული შენატანის ნაშთი, 2022 წლის 31 დეკემბრის მდგომარეობით, შეადგენს 126 956 ლარს, რაც ასახულია saras.gov.ge-ზე წარდგენილ ფინანსურ ანგარიშგებაში, 2023 წლის თებერვლის თვის ბოლოსთვის კაპიტალში განხორციელებული შენატანის ნაშთი შეადგენს 141 745.95 ლარს. 2023 წლის დეკემბერში 45 523.34 ლარით შემცირდა კაპიტალი და ამავე პერიოდის ნაშთმა შეადგინა 96 222.61 ლარი. აღნიშნული ნაშთი შემმოწმებლის მიერ გათვალისწინებული არ ყოფილა არაპირდაპირი მეთოდით ფულადი სახსრების მოცულობის გაანგარიშების დროს.\nროგორც შემმოწმებელი აღნიშნავს, შემოწმების მიერ შესწავლილ იქნა საჯარო რეესტრში არსებული სადამფუძნებლო დოკუმენტაცია და saras.gov.ge-ზე წარდგენილი ფინანსური ანგარიშგებები. აღნიშნულ მონაცემში საკუთარი კაპიტალის ნაშთის არსებობა 2022 წლის პირველი იანვრისთვის არ ფიქსირდება, ამიტომ, კომპანიის მიერ 2023 წლის იანვრისა და თებერვლის თვეებში დამფუძნებელ ფიზიკურ პირზე გაცემულ 104 320 ლარს განიხილავს დამფუძნებელ ფიზიკურ პირზე მოგების განაწილებად და გადასახადის გადამხდელს განესაზღვრა დამატებით საგადასახადო ვალდებულებები მოგებისა და საშემოსავლო გადასახადების ნაწილში.\nsaras.gov.ge-ზე წარდგენილ 2022 წლის ფინანსური ანგარიშგების მიხედვით (ფინანსური მდგომარეობით 31.12.2022; 31.12.2021; 31.12.2020 მონაცემებით) ნათლად ჩანს, რომ 2022 წლის 31 დეკემბრისთვის დამფუძნებლის კაპიტალი კომპანიაში შეადგენს 126 956 ლარს. შემმოწმებელი, მიუხედავად იმისა, რომ გაეცნო saras.gov.ge-ზე წარდგენილ 2022 წლის ფინანსურ ანგარიშგებას, არ ითვალისწინებს მასში ასახულ ინფორმაციას, უფრო მეტიც, დარიცხვის საფუძვლად იყენებს, რითაც ირღვევა კერძო სამართლის სუბიექტის ინტერესი. უდავოა, 2023 წლის იანვრისა და თებერვლის თვეებში დამფუძნებელ ფიზიკურ პირზე გაცემული 104 320 ლარი წარმოადგენს დამფუძნებლის მიერ განხორციელებული შენატანის უკან ამოღებას და არა მოგების განაწილებას.\nარსებული საგადასახადო კანონმდებლობის ფარგლებში (საგადასახადო კოდექსის 98\n1 \nმუხლის მე-2 ნაწილი) კომპანიის პარტნიორის მიერ განხორციელებული შენატანის ფარგლებში კაპიტალის ამოღება არ ითვლება მოგების განაწილებად, შესაბამისად, ასეთ ოპერაციაზე მოგების გადასახადი (დივიდენდის გადასახადი) არ ვრცელდება, რადგან ეს არის კაპიტალის დაბრუნება და არა დარიცხული მოგების გადანაწილება. ეს მნიშვნელოვანია გადასახადების თვალსაზრისით და დასტურდება საქართველოს კანონმდებლობით, რომელიც განასხვავებს შენატანს და მოგების ამოღებას.\n• „შენატანის ფარგლებში ამოღება“ ნიშნავს, რომ პარტნიორმა უკან დაიბრუნა ის თანხა, რომელიც თავად ჩადო საწარმოს კაპიტალში.\n• „მოგების განაწილება (დივიდენდი)“ ნიშნავს, რომ პარტნიორს გადაეცა საწარმოს მიერ გამომუშავებული (და გადასახადებით დაბეგრილი) მოგების ნაწილი. „პირის საგადასახადო ვალდებულების არაპირდაპირი მეთოდით განსაზღვრის შესახებ“ მეთოდური მითითება (შემდგომში - მეთოდური მითითება) არეგულირებს საგადასახადო კოდექსის 73-ე მუხლის მე-5 ნაწილით გათვალისწინებულ შემთხვევებში, საგადასახადო ორგანოს მიერ პირის საგადასახადო ვალდებულების არაპირდაპირი მეთოდით განსაზღვრისას, შესაბამისი საფუძვლების დადგენის და შესაბამისი მეთოდების გამოყენების პრინციპებს. საგადასახადო შემოწმებისას პირის საგადასახადო ვალდებულებების არაპირდაპირი მეთოდით განსაზღვრა გულისხმობს სამეურნეო ოპერაციის დასაბეგრი თანხის ცვლილებას, ამავე სამეურნეო ოპერაციის ფორმის კვალიფიკაციის შეუცვლელად. ამ მეთოდური მითითების გამოყენება ევალებათ აუდიტორებს, საგადასახადო შემოწმების ფარგლებში, ხოლო, მისი სწორად გამოყენების კონტროლი - საგადასახადო შემოწმების განხორციელების უფლებამოსილების მქონე სამმართველოს უფროსებს და მათ მოადგილეებს.\nშემოწმების ფარგლებში, არაპირდაპირი მეთოდის გამოყენებით შესწავლილი იქნა კომპანიის მიერ, შესამოწმებელ პერიოდში მიღებული განკარგვადი ფულადი სახსრები. კერძოდ, მიღებული შემოსავლებისა და გაწეული დანახარჯების გათვალისწინებით გაანგარიშებულ იქნა ფულადი სახსრების ნაშთი, რომელიც შესამოწმებელი პერიოდის ბოლოსათვის მიჩნეულ იქნა დირექტორზე გაცემულ ხელფასად. გადასახადის გადამხდელს დამატებით დაერიცხა გადასახადი 56 494 ლარი და ჯარიმა საგადასახადო კოდექსის 275-ე მუხლის შესაბამისად 28 247 ლარი. ვინაიდან, გადასახადის გადამხდელის მიერ წარდგენილი არ ყოფილა ბუღალტრული აღრიცხვის ჩანაწერები, შემმოწმებელმა იხელმძღვანელა „პირის საგადასახადო ვალდებულების არაპირდაპირი მეთოდით განსაზღვრის შესახებ“ მეთოდური მითითების შესაბამისად და პირის საგადასახადო ვალდებულებები განსაზღვრა არაპირდაპირი მეთოდის გამოყენებით. თუმცა აღნიშნული ნორმები არ არის აბსოლუტური და საჭიროებს ეკონომიკური შინაარსის შეფასებას. საილუსტრაციოდ მოიყვანს 2022 წლის აპრილის თვის მონაცემებს: კომპანიის მიერ 2022 წლის აპრილის თვეში დეკლარირებულია 18%-ით დასაბეგრი ბრუნვა 643 603 ლარი, შემოწმებით 18%-ით დასაბეგრი ბრუნვა განისაზღვრა 708 835 ლარით. როგორც ჩანს 65 232 ლარით გაიზარდა დღგ-ით დასაბეგრი ბრუნვა, მაშინ როცა ამ 2022 წლის აპრილის თვის ბოლოსთვის სასაქონლო ნაშთი 0-ის ტოლია. მაშასადამე, 2022 წლის აპრილის თვეში რეალურად ვერც წარმოიქმნებოდა განკარგვადი ფულადი სახსრები. როგორც ზემოთ აღნიშნა, შემმოწმებლის მიერ გამოყენებული ნორმა არ არის აბსოლუტური და საჭიროებს ეკონომიკური შინაარსის შეფასებას.\nშემმოწმებლის მიერ გამოთვლილი დოკუმენტური ფასნამატის გათვალისწინებით, პროპორციულად გაიზარდა გადასახადის გადამხდელის მიერ, შესაბამის პერიოდებში წარდგენილი დღგისა და მოგების გადასახადების ყოველთვიურ დეკლარაციებში არსებული დასაბეგრი თანხების მოცულობები. შემმოწმებელმა გამოიყენა არაპირდაპირი მეთოდი, მაშინ როცა არ არსებობს არაპირდაპირი მეთოდის გამოყენების საფუძვლები. თუ გავითვალისწინებთ იმასაც, რომ კომპანიას გააჩნია მოწესრიგებული საბუღალტრო ბაზა პროგრამა ორისში, სადაც საქონელი აღრიცხულია რაოდენობრივ - თანხობრივად ისე, რომ შესაძლებელია კონტროლის განხორციელება ოპერაციის მიმდინარეობის ყველა ეტაპზე, მითუმეტეს წარმოუდგენელია არაპირდაპირი მეთოდის გამოყენება.\nსაგადასახადო ორგანოს მიერ პირის საგადასახადო ვალდებულების არაპირდაპირი მეთოდით განსაზღვრა ხორციელდება ორი სავალდებულო საფეხურის გავლით:\nა) პირველი საფეხური - საფუძვლის დადგენა;\nბ) მეორე საფეხური - მეთოდის შერჩევა-გამოყენება.\nსაფეხურების გავლის მიზანია, რომ პირის საგადასახადო ვალდებულებების არაპირდაპირი მეთოდით განსაზღვრისას, აუდიტორის ქმედებები იყოს თანმიმდევრული და დასაბუთებული. საფუძველი გულისხმობს პირის საგადასახადო ვალდებულებების არაპირდაპირი მეთოდით განსაზღვრის უფლებამოსილების გამოყენებისთვის აუცილებელი წინაპირობის ან/და წინაპირობათა ერთობლიობის არსებობას. პირის საგადასახადო ვალდებულებების არაპირდაპირი მეთოდით განსაზღვრის საფუძველი შეიძლება იყოს ნებისმიერი შემდეგი ერთი ან ერთზე მეტი პირობა:\nა) სააღრიცხვო დოკუმენტაციის უქონლობა;\nბ) დაბეგვრის ობიექტის დაუდგენლობა;\nგ) ერთზე მეტი კანონშეუსაბამობა, რომელიც გათვალისწინებულია ამ მეთოდური მითითების მე-10 მუხლით.\nსათანადო საფუძვლ(ებ)ის დადგენის მიზნით, აუდიტორმა უნდა უზრუნველყოს საქმისთვის არსებითი მნიშვნელობის მქონე ყველა გარემოების სრულყოფილად გამოკვლევა და ამ გარემოებათა შეფასებისა და ურთიერთშეჯერების საფუძველზე, არაპირდაპირ მეთოდზე გადასვლის გადაწყვეტილების მიღება. საქმის გარემოებებიდან გამომდინარე, აუდიტორი უფლებამოსილია:\nა) გადასახადის გადამხდელისგან ან მესამე მხარისგან მოითხოვოს ან/და გამოითხოვოს სააღრიცხვო დოკუმენტაცია;\nბ) გაეცნოს გადასახადების ადმინისტრირების საინფორმაციო სისტემაში გადასახადის გადამხდელის შესახებ, აგრეთვე, გადასახადის გადამხდელთან ან/და შესაბამის სამეურნეო ოპერაციებთან დაკავშირებულ სხვა პირთა მონაცემებს;\nგ) გარდა გადასახადის გადამხდელისა, დამატებით გაესაუბროს საქმესთან დაკავშირებულ სხვა პირებს ან/და ორგანოებს;\nდ) დაათვალიეროს ობიექტი, საწყობი, საამქრო, საქმიანი ეზო და ა.შ.;\nე) მოიწვიოს სპეციალისტი ან/და დანიშნოს ექსპერტიზა;\nვ) მოითხოვოს მიმდინარე კონტროლის ღონისძიებების ჩატარება;\nზ) განახორციელოს პირის მიმართ შეგროვებული ინფორმაციის შესწავლა და ანალიზი.;\nთ) მოიპოვოს და დაამუშაოს სხვა შესადარისი პირის საგადასახადო კონტროლის ან/და საგადასახადო დავის მასალები.\nი) სააღრიცხვო დოკუმენტაციის შეგროვების, გამოკვლევის და სანდოობის შეფასების მიზნით, მიმართოს კანონმდებლობით გათვალისწინებულ სხვა ზომებს.\nსათანადო საფუძვლ(ებ)ის დადგენის შემთხვევაში ჩაითვლება, რომ გავლილია პირველი საფეხური და აუდიტორი უფლებამოსილია გადავიდეს არაპირდაპირი მეთოდ(ებ)ის შერჩევა/გამოყენებაზე, რაც გულისხმობს მეორე საფეხურის დაწყებას. ერთზე მეტი კანონშეუსაბამობა გულისხმობს ერთზე მეტი ნებისმიერი შემდეგი პირობის არსებობას:\nა) აქტივების დაუსაბუთებელ ზრდას;\nბ) პირის მიერ ეკონომიკური საქმიანობისათვის ან/და პირადი მოხმარებისათვის გაწეული ხარჯის გადაჭარბებას დეკლარირებულ შემოსავალზე (შემდგომში - აღურიცხველი ხარჯების გამოვლენა);\nგ) მიმდინარე საგადასახადო კონტროლის ღონისძიებების შედეგად საგადასახადო შემოწმების დაწყების შესახებ საგადასახადო ორგანოს შესაბამისი აქტით განსაზღვრულ შესამოწმებელ პერიოდში პირის მიერ საგადასახადო სამართალდარღვევის ჩადენის ორ ან მეტი შემთხვევის გამოვლენას (შემდგომში - ორი ან მეტი საგადასახადო სამართალდარღვევა);\nდ) არსებითი სხვაობის გამოვლენას პირის მიერ საგადასახადო ორგანოსათვის წარდგენილ ან/და დეკლარირებულ დაბეგვრასთან დაკავშირებულ მონაცემებსა და მიმდინარე საგადასახადო კონტროლის ღონისძიებების შედეგად ფაქტობრივად დაფიქსირებულ მონაცემებს შორის ( შემდგომში - არსებითი სხვაობების გამოვლენა).\nყოველივე ზემოაღნიშნულის გათვალისწინებით, შემმოწმებელი ამ კონკრეტულ შემთხვევაში არის სუბიექტური, რითაც არღვევს კერძო სამართლის სუბიექტის კანონიერ უფლებებს. კერძოდ, დაირღვა გადასახადის გადამხდელის უფლებები შემდეგ შემთხვევებში:\n1. არ იქნა გათვალისწინებული კომპანიის პარტნიორის მიერ განხორციელებული შენატანის ფარგლებში კაპიტალის ამოღება 104 320 ლარის ოდენობით და იგი დაკვალიფიცირდა განაწილებულ მოგებად;\n2. საგადასახადო ვალდებულების არაპირდაპირი მეთოდით განსაზღვრა;\n3. განკარგვადი ფულადი სახსრების მოცულობის დადგენის დროს, მხედველობაში არ იქნა მიღებული დამფუძნებლის შენატანის ნაშთი, რომელიც შესამოწმებელი პერიოდის ბოლოსთვის შეადგენს 96 222.61 ლარს.\nსაქართველოს ზოგადი ადმინისტრაციული კოდექსის 96-ე 97-ე მუხლების გაუთვალისწინებლად, ადმინისტრაციულმა ორგანომ არ შეისწავლა საქმესთან დაკავშირებული მნიშვნელოვანი ფაქტობრივი გარემოებები, გადაწყვეტილება მიიღო ამ გარემოებათა შეფასებისა და ურთიერთშეჯერების გარეშე. შესაბამისად, დარიცხვა ამ ნაწილში არასამართლიანია და საკითხი საჭიროებს დამატებით შესწავლას.\nზემოაღნიშნული მასალების გათვალისწინებით, ითხოვს აუდიტის დეპარტამენტს დაევალოს წარდგენილი ინფორმაციის შესწავლა და შესწავლის შედეგების გათვალისწინებით საგადასახადო ვალდებულების კორექტირება (შემცირება).\nდავების განხილვის საბჭო:\nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი არ უნდა დაკმაყოფილდეს შემდეგ გარემოებათა გამო:\nსაგადასახადო კოდექსის 136-ე მუხლის პირველი ნაწილის თანახმად, გადასახადის გადამხდელი ვალდებულია სწორად და დროულად აღრიცხოს შემოსავლები და ხარჯები დოკუმენტურად დადასტურებულ მონაცემთა საფუძველზე, ამ თავით გათვალისწინებული მეთოდების გამოყენებით და მიაკუთვნოს იმ საანგარიშო პერიოდს, რომელშიც მოხდა მათი მიღება და გაწევა. ამავე მუხლის მე-3 ნაწილის შესაბამისად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაგადასახადო კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას.\nსაგადასახადო კოდექსის 73-ე მუხლის მე-9 ნაწილის „ბ“ ქვეპუნქტის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს. ამავე მუხლის მე-4 ნაწილის შესაბამისად, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს.\nსაგადასახადო კოდექსის მე-8 მუხლის მე-12 ნაწილის თანახმად, დივიდენდი არის აქციონერის/მოწილის მიერ აქციებიდან ან უფლებებიდან (წილებიდან) მიღებული (მათ შორის, პრივილეგირებული აქციებიდან პროცენტის სახით მიღებული) ნებისმიერი შემოსავალი, რომელიც მიიღება მოგების განაწილების შედეგად და რომელსაც იურიდიული პირი უნაწილებს აქციონერებს/მოწილეებს, კაპიტალში მათი კუთვნილი აქციების/უფლებების პროპორციულად ან პროპორციის დაცვის გარეშე.\nსაგადასახადო კოდექსის 97-ე მუხლის პირველი ნაწილის „ა“ ქვეპუნქტის თანახმად, რეზიდენტი საწარმოს (გარდა ამ მუხლის მე-2, მე-8-91 და 93 ნაწილებით გათვალისწინებული შემთხვევებისა) მოგების გადასახადით დაბეგვრის ობიექტია განაწილებული მოგება.\nსაგადასახადო კოდექსის 98\n1\n მუხლის პირველი ნაწილის თანახმად, განაწილებული მოგება არის მოგება, რომელიც საწარმოს მიერ მის პარტნიორზე დივიდენდის სახით, ფულადი ან არაფულადი ფორმით ნაწილდება.\nსაგადასახადო კოდექსის 130-ე მუხლის პირველი ნაწილის თანახმად, რეზიდენტი საწარმოს მიერ ფიზიკური პირისთვის, არასამეწარმეო (არაკომერციული) იურიდიული პირისთვის ან არარეზიდენტი საწარმოსთვის გადახდილი დივიდენდები იბეგრება გადახდის წყაროსთან გადასახდელი თანხის 5- პროცენტიანი განაკვეთით.\nსაგადასახადო კოდექსის 101-ე მუხლის პირველი ნაწილის თანახმად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაგადასახადო კოდექსის 154-ე მუხლის პირველი ნაწილის „ა“ და „ზ“ ქვეპუნქტების თანახმად, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს. გადახდის წყაროსთან გადასახადის დაკავება ევალება საგადასახადო აგენტს, რომელიც არის რეზიდენტი საწარმო, რომელიც პირს უხდის დივიდენდს.\nდადგენილია, რომ შემოსავლების სამსახურის საგადასახადო მონიტორინგის დეპარტამენტის 2025 წლის 18 ივნისის N 12916 ბრძანების ფარგლებში, 2025 წლის 25 ივნისს განხორციელდა გადასახადის გადამხდელის სალაროში ნაღდი ფულის რაოდენობის განსაზღვრის პროცედურა და შედგენილ ოქმში გადასახადის გადამხდელი განმარტავს, რომ ნაღდი ფულის შემნახველი სალარო არ გააჩნია. შესამოწმებელი პერიოდის განმავლობაში გადასახადის გადამხდელს ბუღალტრული აღრიცხვის ჩანაწერები ნაწარმოები არ აქვს, შედეგად, მიღებული შემოსავლებისა და გაწეული დანახარჯების გათვალისწინებით გაანგარიშდა ფულადი სახსრების ნაშთი, რომელიც შესამოწმებელი პერიოდის ბოლოსათვის ჩაითვალა დირექტორზე გაცემულ ხელფასად. ამასთან, შემოწმების მიერ შესწავლილი იქნა საჯარო რეესტრში არსებული სადამფუძნებლო დოკუმენტაცია და saras.gov.ge-ზე წარდგენილი ფინანსური ანგარიშგებები, რომელთა მიხედვით, საკუთარი კაპიტალის ნაშთის არსებობა 2022 წლის პირველი იანვრისთვის არ ფიქსირდება. ასევე, დადგინდა, რომ კომპანიის მიერ 2023 წლის იანვრისა და თებერვლის თვეებში დამფუძნებელ ფიზიკურ პირზე გაცემულია 104 320 ლარი, რომლის დანიშნულებაში მითითებულია „კაპიტალის შემცირება“. ამასთანავე, 2020-2021 წლებზე არსებული მონაცემების ანალიზის მიხედვით, აღნიშნული მოცულობით საკუთარი კაპიტალის შეტანის საჭიროება არ დგინდებოდა. ზემოაღნიშნულიდან გამომდინარე, აღნიშნული თანხების გაცემა ჩაითვალა დამფუძნებელ ფიზიკურ პირზე მოგების განაწილებად და გადასახადის გადამხდელს განესაზღვრა დამატებით საგადასახადო ვალდებულებები მოგებისა და საშემოსავლო გადასახადების ნაწილში.\nაუდიტის დეპარტამენტი 28.01.2026 წლის N ----- წერილით წარმოდგენილ ინფორმაციაში დარიცხვის ფაქტობრივ გარემოებებში აღნიშნულზე დამატებით განმარტავს, რომ შემოწმების მიმდინარეობისას არაპირდაპირი მეთოდის გამოყენებით გაანგარიშებულ იქნა კომპანიის მიერ შესამოწმებელ პერიოდში მიღებული განკარგვადი ფულადი სახსრები. კერძოდ, მიღებული შემოსავლებისა და გაწეული დანახარჯების გათვალისწინებით გაანგარიშდა ფულადი სახსრების ნაშთი, რომელიც შესამოწმებელი პერიოდის ბოლოსათვის მიჩნეულ იქნა დირექტორზე გაცემულ ხელფასად, რასთან დაკავშირებით აღნიშნავს, რომ ფულადი სახსრების მოძრაობის შესწავლისას მხედველობაში არ იქნა მიღებული შესამოწმებელი პერიოდის განმავლობაში დამფუძნებლის მიერ ბანკში შემოტანილი თანხები, რომელთა დანიშნულებად მითითებული იყო დამფუძნებლის შენატანი, შესაბამისად ამ თანხებით არ არის გაზრდილი კომპანიის ფულადი სახსრები, შესაბამისად, განკარგვადი თანხის ნაშთის გაანგარიშებისას აღნიშნული არ აკლდება დირექტორზე ხელფასად განხილული თანხების ოდენობას. საჩივარს თან ერთვის საბანკო ამონაწერი, რომელიც ცნობილი იყო შემოწმების პროცესშიც, აღნიშნული ამონაწერისა და შემოსავლების სამსახურის ერთიანი ელექტრონული ბაზის მონაცემების შესწავლით დგინდებოდა, რომ გადასახადის გადამხდელის მიერ გამოწერილი პირველადი საგადასახადო დოკუმენტებით დაფიქსირებული სარეალიზაციო თანხები აღემატებოდა ამავე კომპანიების მიერ საბანკო ანგარიშზე ჩარიცხული თანხების ოდენობებს, ხოლო გადასახადის გადამხდელის მიერ, შემოწმების პროცესში წარმოდგენილი განმარტებით დადგინდა, რომ კომპანიას დებიტორული დავალიანების ნაშთი არ გააჩნდა, აღნიშნულიდან გამომდინარე ჩაითვალა, რომ კომპანიის დამფუძნებლის მიერ საბანკო ანგარიშზე შემოტანილი თანხები წარმოადგენდა ნაღდი ანგარიშსწორების გზით მიღებულ ფულად სახსრებს, რომლის შემოტანაც კომპანიის ანგარიშზე განახორციელა დამფუძნებელმა, შესაბამისად, აღნიშნული თანხების დამატებით ფულადი სახსრების მოძრაობაში გათვალისწინება არ მომხდარა.\nსაბჭოს სხდომაზე საჩივრის განხილვა განხორციელდა გადასახადის გადამხდელის წარმომადგენლის მონაწილეობით, რომელმაც აღნიშნა, რომ სადავოა და არ ეთანხმება კაპიტალის შემცირების საფუძვლით გაცემული თანხების განხილვას მოგების განაწილებად და აღნიშნულთან დაკავშირებით წარმოადგინა საჩივარში დაფიქსირებულის ანალოგიური არგუმენტები/პოზიციები, ამასთან დამატებით განმარტა, რომ საქმის მასალებით, კერძოდ საბანკო ანგარიშებით ჩანს კაპიტალში შენატანები დამფუძნებლის მიერ საბანკო ანგარიშზე და ასევე სალაროში. მოითხოვს გათვალისწინებული იქნეს განხორციელებული შენატანის ფარგლებში კაპიტალის ამოღება და არ უნდა იქნეს იგი განხილული განაწილებულ მოგებად, დამფუძნებელ ფიზიკურ პირზე გაცემული თანხები წარმოადგენს დამფუძნებლის მიერ განხორციელებული შენატანის უკან ამოღებას და არა მოგების განაწილებას. მიიჩნევს, რომ გათვალისწინებული უნდა იქნეს როგორც დამფუძნებლის შენატანი, ისე მის ფარგლებში ამოღებული თანხა, რადგან თანხების შეტანაც და გამოტანაც რეალურია.\nაუდიტის დეპარტამენტის წარმომადგენელმა აღნიშნა, რომ გადასახადის გადამხდელს გაეგზავნა ცხრილები, ამჟამინდელი წარმომადგენელი ეხლა ჩაერთო და მისთვის ცნობილია თუ არა აღნიშნული არ იცის, მაგრამ განმარტავს, რომ დამფუძნებლის მიერ ბანკში შეტანილი თანხები არ არის გათვალისწინებული ფულის მოძრაობის გაანგარიშებისას, შესაბამისად აღნიშნულით არ არის გაზრდილი ფულადი სახსრები და არც გამოკლებულია ხელფასად განხილული თანხების ოდენობას.\nშემოსავლების სამსახურის სადავო ბრძანებით ირკვევა, რომ დავის წარმოების პროცესში არ წარდგენილა და მომჩივანი არც ამჟამად წარმოადგენს ისეთ არგუმენტებს ან/და მტკიცებულებას, რომელიც შეცვლიდა შემოწმებით დადგენილ გარემოებებს და დარიცხული თანხების კორექტირების საფუძველი გახდებოდა.\nსაქმესთან არსებული მასალების, მხარეთა არგუმენტაციის და ფაქტობრივი გარემოებების გათვალისწინებით, საბჭო მიიჩნევს, რომ გადასახადის გადამხდელის საგადასახადო ვალდებულებები განსაზღვრულია კანონშესაბამისად, შემოსავლების სამსახურის სადავო ბრძანება მართლზომიერია, არ არსებობს მისი გაუქმების და მომჩივნის მოთხოვნის დაკმაყოფილების საფუძველი.\nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „გ“ ქვეპუნქტით და გადაწყვიტა:\n1. საჩივარი არ დაკმაყოფილდეს;\n2. გადაწყვეტილება შეიძლება გასაჩივრდეს თბილისის საქალაქო სასამართლოში (თბილისი, დავით აღმაშენებლის ხეივანი N 64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/82deac96-07c4-4a65-9a5a-a6d98830915a",
        "type": "დოკუმენტი"
    },
    {
        "id": "1efff859-07bc-4956-9ad7-7706fa41a77e",
        "title": "ბრძანება №2807",
        "date": "2026-02-10T00:00:00",
        "content": "N 2807\n10 თებერვალი 2026\nბრძანება \nშპს „--------“ (ს/ნ „--------“)\n(მის.:„--------“)\n2026 წლის 20 იანვრის საჩივრების\nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 6 თებერვლის სხდომაზე (ოქმი №12) განიხილა შპს „--------“ (ს/ნ „--------“) №100091/1/2026 და №7527/21 საჩივრები, რომლებიც ეხება შემოსავლების სამსახურის საბაჟო დეპარტამენტის 2025 წლის 16 დეკემბრის №ა128-21-10 „საქონლის გაშვების შემდგომი კონტროლის შემოწმების“ აქტს, 2025 წლის 18 დეკემბრის №27820 „გადასახდელის დარიცხვის შესახებ“ ბრძანებას და №081-341 საგადასახადო მოთხოვნას. \nმომჩივნის პოზიცია: \nსაჩივრების ავტორი განმარტავს, რომ კომპანია არ უნდა დაისაჯოს მხოლოდ იმიტომ, რომ მესამე მხარემ (მომწოდებელმა/შუამავალმა/გამცემი უცხოურმა სტრუქტურამ) შესაძლოა დაუშვა შეცდომა ან არაკეთილსინდისიერი ქმედება. თუ სახელმწიფო ორგანო თვლის, რომ რომელიმე დოკუმენტი არავალიდურია/არასწორია, ამ გარემოებას სჭირდება კონკრეტული მტკიცებულებები და პასუხისმგებელი პირის/წყაროს იდენტიფიცირება. კეთილსინდისიერი შემძენი ვერ ჩაითვლება პასუხისმგებელ პირად მხოლოდ „როდის/ვისთან/რა ჯაჭვში“ მომხდარი დარღვევის გამო. როდესაც საქონელი დეკლარირებული/გაშვებულია თავისუფალ მიმოქცევაში და ორგანომ მიიღო თანმხლები დოკუმენტები, ბიზნესს უჩნდება ლეგიტიმური მოლოდინი, რომ მოქმედებდა სწორად. შემდგომში, რამოდენიმე წლის შემდეგ, იგივე ოპერაციის „უკუმოქმედებით“ გადაფასება საჭიროებს განსაკუთრებით მკაფიო დასაბუთებას, მით უფრო, როცა ჯარიმა დარიცხული არ არის. აღნიშნული ირიბად მიუთითებს, რომ ადმინისტრაციული ორგანო თავადაც ვერ ასაბუთებს ბრალეულ ქცევას. საქონელი შეძენილია შუამავალი მომწოდებლისგან და მიღებულია თანმხლები დოკუმენტაციით. გადამხდელს არ აქვს სამართლებრივი და ფაქტობრივი ბერკეტი უცხო ქვეყნის გამცემი ორგანოს/ექსპორტიორის/მომწოდებლის კონტრაგენტების დოკუმენტის ავთენტურობისა და წარმოშობის ჯაჭვის დადგენა. მომჩივანს მიაჩნია, რომ ადმინისტრაციული აქტი არ არის საკმარისად მოტივირებული და არ ახლავს სათანადო მტკიცებულებები, ირღვევა ეფექტიანი გასაჩივრების უფლება, რადგან გადასახადის გადამხდელს პრაქტიკულად არ აქვს საშუალება გაიგოს, რის წინააღმდეგ უნდა დაიცვას თავი. მომჩივნის მოსაზრებით, არ არის დაცული კანონით დადგენილი საგადასახადო ვალდებულებების დარიცხვის ვადები. ამასთან მიაჩნია, რომ საურავის დარიცხვა ეწინააღმდეგება თანაზომიერების, სამართლიანობისა და კეთილსინდისიერების პრინციპებს.\nაღნიშნულზე მითითებით ითხოვს სადავო აქტების ბათილად ცნობას.\nფაქტობრივი გარემოებები: \nსაქმის მასალებითა და საბაჟო დეპარტამენტიდან წარმოდგენილი ინფორმაციით ირკვევა, რომ საბაჟო დეპარტამენტის 2025 წლის 11 დეკემბრის №27291 ბრძანების საფუძველზე დაინიშნა შპს „--------“ (ს/ნ „--------“ ) სახელზე №“-------“ (06.08.2022 წ.) საბაჟო დეკლარაციით გაფორმებული საქონლის გაშვების შემდგომი კამერალური შემოწმება.\n„--------“-ის ვაჭრობის სამინისტროსა და საქართველოს ფინანსთა სამინისტროს შორის 11.05.2012 წელს გაფორმებული ტექნიკური დებულებით („მონაცემთა ურთიერთგაცვლის სისტემის შესახებ“ - „THE TECHNICAL PROVISON DOCUMENT ON \"DATA EXCHANGE SYSTEM\") განსაზღვრულ მონაცემთა ბაზების დამუშავების პროცესში გამოვლინდა \"-----\"-დან ქართული კომპანია - შპს „--------“ (ს/ნ „--------“ ) დანიშნულებით ექსპორტირებული, სეს ესნ 7308 სასაქონლო ჯგუფის - 11400 კგ 195 ერთეული ლითონის კარის-იმპორტი, რომელიც საქართველოში შემოტანისას კომპანიის მიერ გაფორმებულია №„--------“ (06.08.2022 წ.) საბაჟო დეკლარაციით. დეკლარაციის თანმხლები დოკუმენტაციის თანახმად კი, საქონელი შეძენილია უცხოური კომპანიისაგან „---------“ (03.08.22) ინვოისის შესაბამისად, CIP თბილისის პირობით.\nდეკლარაციაში გაცხადებული საქონლის ჯამური საბაჟო ღირებულება შეადგენს - 64871.17 ლარს, ხოლო დარიცხული იმპორტის გადასახდელის (დღგ) მოცულობა - 11676.81 ლარს. იმპორტის 5%-იანი გადასახადისაგან გათავისუფლების ნაწილში გადამხდელმა ისარგებლა „--------“-ის უფლებამოსილი სამსახურის მიერ გაცემული საქონლის წარმოშობის (გადაადგილების) № „--------“ სერტიფიკატით. \nსაქონლის ექსპორტიორ ქვეყანასთან მიმართებით, უცხოურ ბაზაში და საქართველოში დეკლარირებულ მონაცემს შორის არსებული შეუსაბამობის მიზეზების დასადგენად, საბაჟო დეპარტამენტის მიერ სრულყოფილად იქნა შესწავლილი „--------“-ის ბაზის საინფორმაციო ველებში არსებული მონაცემები. შესწავლის შედეგად გაირკვა, რომ ბაზაში მითითებული სატრანსპორტო საშუალებების ნომრები („--------“), ტვირთის მიმღები პირის სახელწოდება („--------“), საქონლის კოდი („--------“), საქონლის დასახელება („--------“) და საქონლის წონები („--------“) შეესაბამება ქართულ სსდ-ში და თანმხლებ დოკუმენტაციაში გაცხადებულ მონაცემებს, ხოლო საქონლის საბოლოო გამყიდველის დასახელება („--------“), საქონლის გამომგზავნი ქვეყანის კოდი („--------“) და მიმღები ქვეყნის კოდი („--------“), ერთმნიშვნელოვნად მიუთითებს, რომ საქონელი გამოგზავნილია „--------“ -დან ტრანზიტულად (ტრანზიტის დოკუმენტი №„--------“) შპს „--------“(ს/ნ „--------“) დანიშნულებით.\nამასთან, შემოსავლების სამსახურის ერთიან საინფორმაციო ბაზაში გადამოწმდა სატრანსპორტო საშუალებების მიერ „--------“-საქართველოს საზღვრის კვეთასთან დაკავშირებული მონაცემებიც (საზღვრის გადაკვეთის თარიღი და დრო, მძღოლების საიდენტიფიკაციო მონაცემები - სახელი, გვარი, პასპორტის ან/და პირადი ნომრები, დაბადების თარიღები), რაც სრულად შეესაბამება უცხო ქვეყნის მონაცემთა ბაზის ანალოგიურ გრაფებში მითითებულ მონაცემებს. საგულისხმოა, რომ „--------“ ბაზაში გაშლილი ინფორმაცია წარმოადგენს თითოეულ სატრანსპორტო საშუალებასთან დაკავშირებული მონაცემების ერთობლიობას, სადაც თითოეული მანქანით შესრულებული გადაზიდვის პროცედურა შესრულებულია უწყვეტ რეჟიმში და რეგისტრირებულია ტრანზიტის საბაჟო დეკლარაციის მკაცრი აღრიცხვის მქონე საიდენტიფიკაციო ნომრით. ამასთან, თითოეულ მათგანს გააჩნია ბაზის მიერ მინიჭებული შესაბამისი რიგითი ID ნომერიც.\nზემოაღნიშნულიდან გამომდინარე ირკვევა, რომ 11400 კგ 195 ერთეული ლითონის კარი საქართველოში „--------“ ნაცვლად შემოტანილია „--------“-დან და „--------“ -ის წარმოშობის დამადასტურებელი გადაადგილების სერტიფიკატი (EUR.1) არ უნდა გაცემულიყო. \nშესაბამისად, „--------“-დან იმპორტირებული საქონელი არ წარმოადგენს „--------“ წარმოშობის საქონელს და მასზე არ უნდა გავრცელდეს კანონმდებლობით განსაზღვრული - 5%-იანი საგადასახადო შეღავათი.\nამდენად, გადამხდელს გაეგზავნა 2025 წლის 16 დეკემბრის № ა128 -21-10 საქონლის გაშვების შემდგომი კონტროლის შემოწმების აქტი, რომლის მიხედვითაც საბაჟო დეკლარაციაზე დამატებით გადასახდელად დაერიცხა იმპორტის გადასახდელი. კერძოდ, იმპორტის გადასახადი - 3244 ლარი, ხოლო დამატებული ღირებულების გადასახადი (დღგ) – 583.92 ლარი. \nგადამხდელს გაეგზავნა 2025 წლის 18 დეკემბრის №27820 ბრძანება გადასახდელის დარიცხვის შესახებ და 2025 წლის 18 დეკემბრის №081-341 საგადასახადო მოთხოვნა. ამასთან, ვინაიდან მოცემულ საბაჟო დეკლარაციაში არასწორი მონაცემის შეტანით იმპორტის გადასახდელის ოდენობა შემცირდა იმ საქონელზე, რომლის საბაჟო ღირებულება 15 000 ლარს აჭარბებს, ამიტომ შპს „--------“ (ს/ნ „--------“) მოცემული სამართალდარღვევისთვის საქართველოს საბაჟო კოდექსის 167-ე მუხლით პირველი ნაწილით გათვალისწინებული სამართალდარღვევის სანქციის შეფარდების საკითხი (ამავე მუხლის შენიშვნის გათვალისწინებით) გადაწყდება საქმეზე საგამოძიებო ორგანოს ან სასამართლოს მიერ შესაბამისი გადაწყვეტილების მიღების შემდეგ.\nსაქართველოს საბაჟო კოდექსის 163-ე მუხლის მე-8 ნაწილის, 167-ე მუხლის შენიშვნისა და “საქართველოს საბაჟო ტერიტორიაზე საქონლის გადაადგილებისა და გაფორმების შესახებ ინსტრუქციების დამტკიცების თაობაზე“ საქართველოს ფინანსთა მინისტრის 2019 წლის 29 აგვისტოს №257 ბრძანებით დამტკიცებული „საბაჟო კონტროლის შესახებ“ ინსტრუქციის (დანართი №2) 45-ე მუხლის მე-5-ე პუნქტის „ბ“ ქვეპუნქტის შესაბამისად მასალები შემდგომი რეაგირების მიზნით, ქვემდებარეობის მიხედვით №„--------“ 19/12/2025 წერილით ასევე გაეგზავნა საქართველოს ფინანსთა სამინისტროს საგამოძიებო სამსახურის საგამოძიებო დეპარტამენტის საბაჟო წესების დარღვევის წინააღმდეგ ბრძოლის სამმართველოს.\nზემოაღნიშნული სადავო აქტები და შემოწმების მასალები გადამხდელს ჩაბარდა 2025 წლის 21 დეკემბერს ელექტრონულად rs.ge-ს საშუალებით. \nშემოსავლების სამსახურმა მიიჩნია, რომ მომჩივნის მოთხოვნა არ უნდა დაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-6 ნაწილი ადგენს, რომ დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები. \nსაქართველოს საბაჟო კოდექსის მე-13 მუხლით დადგენილია, რომ პირის მიერ საბაჟო დეკლარაციის, დროებით შენახვის დეკლარაციის, საქონლის შემოტანის ზოგადი დეკლარაციის, საქონლის გატანის ზოგადი დეკლარაციის, რეექსპორტის დეკლარაციის ან რეექსპორტის შეტყობინების წარდგენა, აგრეთვე ავტორიზაციის ან საბაჟო ორგანოს სხვა გადაწყვეტილების მისაღებად განაცხადის წარდგენა წარმოშობს აღნიშნული პირის ვალდებულებას: \nა) დეკლარაციაში, შეტყობინებაში ან განაცხადში ინფორმაცია ასახოს სწორად და სრულად;\nბ) უზრუნველყოს, რომ დეკლარაციისთვის, შეტყობინებისთვის ან განაცხადისთვის დართული დოკუმენტი იყოს ნამდვილი, სწორი და ძალაში მყოფი;\nგ) შეასრულოს საქონლის საბაჟო პროცედურაში მოქცევასთან ან ნებადართული საქმიანობის განხორციელებასთან დაკავშირებული მოთხოვნები.\nამავე კოდექსის 27-ე მუხლის პირველი ნაწილის „თ“ ქვეპუნქტის მიხედვით, საბაჟო ორგანო უფლებამოსილია განახორციელოს საბაჟო კონტროლი ნებისმიერი ფორმით, მათ შორის განახორციელოს საქონლის გაშვების შემდგომი კონტროლი.\nსაქართველოს საბაჟო კოდექსის 30-ე მუხლის მე-2 ნაწილის „ა“ ქვეპუნქტით, საბაჟო ორგანოს შეუძლია საქონლის გაშვების შემდგომი კონტროლის განხორციელებისას შეამოწმოს: საბაჟო დეკლარაციით, დროებით შენახვის დეკლარაციით, საქონლის შემოტანის ზოგადი დეკლარაციით, საქონლის გატანის ზოგადი დეკლარაციით, რეექსპორტის დეკლარაციით ან რეექსპორტის შეტყობინებით დეკლარირებული მონაცემების სისწორე, აგრეთვე მისი თანმხლები დოკუმენტების არსებობა, სისწორე, ნამდვილობა და ძალაში ყოფნა.\nამავე მუხლის მე-9 და მე-10 ნაწილები ადგენს:\n9. თუ საქონლის გაშვების შემდგომი კონტროლის შედეგად გამოვლინდა პირისთვის იმპორტის გადასახდელის დარიცხვის ან/და საბაჟო სანქციის შეფარდების აუცილებლობა, საბაჟო ორგანო იღებს გადაწყვეტილებას პირისთვის იმპორტის გადასახდელის დარიცხვის ან/და საბაჟო სანქციის შეფარდების შესახებ. \n10. ამ მუხლის მე-9 ნაწილით გათვალისწინებულ შემთხვევაში შემოწმების აქტი და მის საფუძველზე მიღებული გადაწყვეტილება პირს წარედგინება საქართველოს საგადასახადო კოდექსის 64-ე მუხლით გათვალისწინებულ საგადასახადო მოთხოვნასთან ერთად.\nამავე კოდექსის 36-ე მუხლის პირველი ნაწილის მიხედვით, საქონლის წარმოშობა განისაზღვრება საქონლის საქართველოს საბაჟო ტერიტორიაზე შემოტანისას ან/და საქონლის საქართველოს საბაჟო ტერიტორიიდან გატანისას ვაჭრობაში დამცავი ღონისძიებების განხორციელების მიზნით. \nსაქართველოს საბაჟო კოდექსის 49-ე მუხლის პირველი ნაწილის “ა“ პუნქტი ადგენს, რომ იმპორტის გადასახადით დასაბეგრ საქონელზე საბაჟო ვალდებულება წარმოიშობა, თუ დაირღვა უცხოური საქონლის საქართველოს საბაჟო ტერიტორიაზე შემოტანასთან, საბაჟო ზედამხედველობიდან გატანასთან, გადაადგილებასთან, გადამუშავებასთან, საბაჟო საწყობში ან თავისუფალ ზონაში შენახვასთან, დროებით შენახვასთან ან განკარგვასთან დაკავშირებული საქართველოს საბაჟო კანონმდებლობა.\nამავე მუხლის მე-2 ნაწილის მიხედვით კი, საბაჟო ვალდებულების წარმოშობის დრო არის:\nა) იმ ვალდებულების შეუსრულებლობის ან შესრულების შეწყვეტის მომენტი, რომლის შეუსრულებლობა იწვევს საბაჟო ვალდებულების წარმოშობას;\nბ) საქონლის საბაჟო პროცედურაში/რეექსპორტში მოქცევის დეკლარაციის რეგისტრაციის მომენტი, თუ დადგინდა, რომ ფაქტობრივად არ სრულდება ამ საბაჟო პროცედურის/რეექსპორტის პირობა ან საქონლის მიზნობრივი დანიშნულებით გამოყენებისას მისი იმპორტის გადასახდელისგან გათავისუფლების პირობა.\nსაქართველოს საგადასახადო კოდექსის 64-ე მუხლის მე-2 ნაწილის შესაბამისად, საგადასახადო ორგანო ვალდებულია პირს წარუდგინოს საგადასახადო მოთხოვნა, თუ არსებობს მისი წარდგენის ერთერთი შემდეგი საფუძველი:\nბ) გადასახადის დარიცხვის ან/და სანქციის დაკისრების შესახებ საგადასახადო ორგანოს გადაწყვეტილება ან საგადასახადო სამართალდარღვევის ოქმი; დ) პირისათვის იმპორტის გადასახდელის დარიცხვის შესახებ ან/და საბაჟო სანქციის შეფარდების შესახებ საბაჟო ორგანოს გადაწყვეტილება ან საბაჟო სამართალდარღვევის ოქმი. \nამავე კოდექსის 272-ე მუხლის მიხედვით კი, საურავი არის საგადასახადო სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის.\n„საქართველოს საქართველოს საბაჟო ტერიტორიაზე საქონლის გადაადგილებისა და გაფორმების შესახებ ინსტრუქციების დამტკიცების შესახებ“ ფინანსთა მინისტრის 2019 წლის 29 აგვისტოს №257 ბრძანებით დამტკიცებული „საბაჟო კონტროლის შესახებ“ ინსტრუქციის (დანართი №2) 45-ე მუხლის პირველი პუნქტის შესაბამისად, საქონლის გაშვების შემდგომი კონტროლის შედეგები აისახება საქონლის გაშვების შემდგომი კონტროლის შემოწმების აქტში, რომელიც მტკიცდება საბაჟო ორგანოს უფლებამოსილი პირის ბრძანებით.\nამავე მუხლის მე-5 პუნქტის თანახმად, საქონლის გაშვების შემდგომი კონტროლისას:\nბ) დანაშაულის ნიშნების აღმოჩენის შემთხვევაში, სათანადო მასალები დაუყოვნებლივ ეგზავნება შესაბამის საგამოძიებო ორგანოს ქვემდებარეობის მიხედვით;\nგ) საბაჟო სამართალდარღვევის გამოვლენისას საბაჟო ორგანოს უფლებამოსილი პირი შედეგებს აფიქსირებს საქონლის გაშვების შემდგომი კონტროლის შემოწმების აქტში;\nდ) თუ დადგინდება, რომ დეკლარირებული საქონლის რაოდენობა ან/და ღირებულება ან/და საბაჟო ღირებულება ან/და სახეობათა რაოდენობა ან/და გადასახდელის თანხის ოდენობა შემცირებულია, ვალდებულ პირს წარედგინება საგადასახადო მოთხოვნა დამატებით დარიცხული გადასახდელის ან/და საბაჟო სამართალდარღვევისათვის დაკისრებული ჯარიმის თანხებზე.\nშემოსავლების სამსახური მიუთითებს რომ საქონლის წარმოშობის სერტიფიკატი არის საქონლის აღწერის განსაზღვრული ფორმის დოკუმენტი, რომლითაც მისი გაცემისათვის უფლებამოსილი ორგანო ერთმნიშვნელოვნად ადასტურებს, რომ საქონელი, რომელზეც გაცემულია ეს სერტიფიკატი, წარმოშობილია მოცემული ქვეყნიდან. ამასთან, პრეფერენციული წარმოშობის სერტიფიკატი ადგენს გარკვეულ სატარიფო უპირატესობებს, რაც გულისხმობს შემცირებულ ან ნულოვან განაკვეთს საქონლისთვის, რომელიც ვაჭრობის საგანს წარმოადგენს პრეფერენციული ხელშეკრულების მონაწილე სახელმწიფოთა შორის. აქედან გამომდინარე, პრეფერენციული წარმოშობის წესები უფრო მკაცრია და პრეფერენციული წარმოშობის სერტიფიკატების გაცემის წესები, პრეფერენციული წარმოშობის კრიტერიუმები განსაზღვრულია შესაბამისი სართაშორისო ხელშეკრულებებით. \nდადგენილი ფაქტობრივი გარემოებებიდან გამომდინარე ნათელია, რომ საქონელი გამოგზავნილია „--------“-დან და მასზე არ უნდა გაცემულიყო „--------“ წარმოშობის დამადასტურებელი გადაადგილების სერტიფიკატი (EUR.1). შესაბამისად, მომჩივნის მიერ არასწორად იქნა გამოყენებული პრეფერენცია, რამაც გამოიწვია იმპორტის გადასახდელების ოდენობის შემცირება და ასევე კანონმდებლობით დადგენილ ვადაში გადასახადის გადასახდელი თანხის გადაუხდელობა. გამომდინარე აღნიშნულიდან, წარმოშობილი ვალდებულების და საურავის დარიცხვა მართლზომიერად უნდა ჩაითვალოს.\nმომჩივნის არგუმენტზე, რომ არ არის დაცული კანონით დადგენილი საგადასახადო ვალდებულებების დარიცხვის ვადები, შემოსავლების სამსახური მიუთითებს, რომ საქართველოს საგადასახადო კოდექსის მე-4 მუხლის პირველი და მეორე ნაწილების შესაბამისად, გადასახადის გადამხდელისათვის გადასახადის თანხის დარიცხვისა და საგადასახადო ვალდებულების შესახებ საგადასახადო მოთხოვნის წარდგენის ხანდაზმულობის ვადაა 3 წელი, თუ ამ კოდექსით სხვა რამ არ არის გათვალისწინებული. ამასთან, ეს ვადა აითვლება შესაბამისი საგადასახადო ვალდებულების წარმოშობის კალენდარული წლის დასრულებიდან. მოცემულ შემთხვევაში საბაჟო დეპარტამენტის მიერ განხორციელდა მომჩივნის სახელზე 2022 წლის 6 აგვისტოს №„--------“ საბაჟო დეკლარაციით გაფორმებული საქონლის გაშვების შემდგომი კამერალური შემოწმება და შესაბამისი საგადასახადო ვალდებულების წარმოშობის კალენდარული წელია 2022 წელი. სადავო საგადასახადო მოთხოვნა გამოცემულია და წარდგენილია 2025 წლის 18 დეკემბერს - გადასახადის გადამხდელისათვის გადასახადის თანხის დარიცხვისა და საგადასახადო ვალდებულების შესახებ საგადასახადო მოთხოვნის წარდგენის ხანდაზმულობის 3 წლიანი ვადის დასრულებამდე.\nრაც შეეხება მომჩივნის მოთხოვნას სადავო აქტების ბათილად ცობასთან დაკავშირებით, შემოსავლების სამსახური მიუთითებს, რომ ადმინისტრაციულ-სამართლებრივი აქტის ბათილად ცნობის საფუძვლები რეგლამენტირებულია საქართველოს ზოგადი ადმინისტრაციული კოდექსის 60\n1\n მუხლით, რომლის პირველი ნაწილის მიხედვით, ადმინისტრაციულ-სამართლებრივი აქტი ბათილია, თუ იგი ეწინააღმდეგება კანონს ან არსებითად დარღვეულია მისი მომზადების ან გამოცემის კანონმდებლობით დადგენილი სხვა მოთხოვნები. ხოლო მე-2 ნაწილის მიხედვით ადმინისტრაციულ-სამართლებრივი აქტის მომზადების ან გამოცემის წესის არსებით დარღვევად ჩაითვლება ადმინისტრაციულსამართლებრივი აქტის გამოცემა ამ კოდექსის 32-ე ან 34-ე მუხლით გათვალისწინებული წესის დარღვევით ჩატარებულ სხდომაზე ან კანონით გათვალისწინებული ადმინისტრაციული წარმოების სახის დარღვევით, ან/და კანონის ისეთი დარღვევა, რომლის არარსებობის შემთხვევაში მოცემულ საკითხზე მიღებული იქნებოდა სხვაგვარი გადაწყვეტილება.\nსადავო აქტი არ ეწინააღმდეგება კანონს, არ არის დარღვეული მისი მომზადების ან გამოცემის კანონმდებლობით დადგენილი მოთხოვნები, რომლის არსებობის შემთხვევაში მოცემულ საკითხზე მიღებული იქნებოდა სხვაგვარი გადაწყვეტილება. \nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ სადავო ადმინისტრაციული აქტები და დარიცხული თანხა შეესაბამება საქართველოს კანონმდებლობით გათვალისწინებულ მოთხოვნებს და არ არსებობს საჩივრების დაკმაყოფილების საფუძველი. \nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ: \n1. შპს „--------“ (ს/ნ „--------“) საჩივრები არ დაკმაყოფილდეს;\n2. ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის: ქ. თბილისი, ვახტანგ გორგასლის ქ. №16) ან ქუთაისის საქალაქო სასამართლოში (მის: ქ. ქუთაისი, ვიქტორ კუპრაძის ქ. №11), საქართველოს საგადასახადო კოდექსის XIV კარით დადგენილი წესით, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/1efff859-07bc-4956-9ad7-7706fa41a77e",
        "type": "დოკუმენტი"
    },
    {
        "id": "13804841-21ab-42d2-a7b8-38a0b7d1cf95",
        "title": "ბრძანება №2805",
        "date": "2026-02-09T00:00:00",
        "content": "N 2805\n09 თებერვალი 2026 \nბ რ ძ ა ნ ე ბ ა \nშპს ,,-----------ს“ (ს/ნ -----------) \n(ფაქტ. მის.: ---------------------; \nიურ. მის.: -----------------------) \n2025 წლის 29 დეკემბრის საჩივრის \nნაწილობრივ დაკმაყოფილების თაობაზე\nშემოსავლების სამსახურმა დავების განხილვის საბჭოს 2026 წლის 29 იანვრის სხდომაზე (ოქმი №8) განიხილა შპს ,,-----------ს“ (ს/ნ -----------)\n \n 2025 წლის 29 დეკემბრის №-----/1/2025 საჩივარი, აუდიტის დეპარტამენტის 2025 წლის 2 დეკემბრის №127-30 საგადასახადო მოთხოვნასთან დაკავშირებით.\nსადავო საკითხები: \n1. გადასახადის გადამხდელი არ ეთანხმება ბუღალტრულ ნაშთსა და სალაროს ინვენტარიზაციით დადგენილ ნაშთს შორის სხვაობის ხელფასად კვალიფიკაციას. აცხადებს, რომ აუდიტორს სალაროში არსებული ფულის ნაშთი გაანგარიშებული აქვს 2025 წლის 18 თებერვლის მდგომარეობით, ხოლო დადგენილი თანხა დაბეგრილი აქვს საშემოსავლო გადასახადით 2025 წლის იანვრის თვეში, შესაბამისად, თებერვლის თვეში დამატებით დადგენილი ფულის ნაშთის 2025 წლის იანვრის თვეში დაბეგვრა არაკანონიერია. აცხადებს, რომ ფულის ნაშთი უნდა გაანგარიშდეს 31.12.2024 წლის მდგომარეობით, უკიდურეს შემთხვევაში 31.01.2025 წლის მდგომარეობით, შესაბამისად, საგადასახადო შემოწმების აქტის შედეგები აღნიშნულ ნაწილში საჭიროებს კორექტირებას. აღნიშნავს, რომ საწარმოს მაღაზია აქვს -----ში, რომლის ფულის ნაშთის დათვლაც არ მოხდარა. ასევე, მიუთითებს, რომ ნაღდი ფულის ნაშთის გაანგარიშებისას არ არის გათვალისწინებული ,,ცალკეულ შემთხვევებში პირის საგადასახადო ვალდებულებების განსაზღვრის მიზნით მეთოდური მითითებების დამტკიცების თაობაზე\" შემოსავლების სამსახურის უფროსის ბრძანებით დადგენილი საკასო შემოსავლის და საკასო ხარჯის 10%, აგრეთვე, შესამოწმებელ პერიოდში დაფარულია კრედიტორული დავალიანება დაახლოებით 28 000 ლარი, რაც არ არის ასახული ბუღალტრულ პროგრამაში. აცხადებს, რომ წარმოადგენს შესაბამის შედარების აქტს. ითხოვს ყოველივე ზემოაღნიშნულის გათვალისწინებას და გადაანგარიშების შედეგად დარჩენილი დასაბეგრი ფულის ნაშთის დამფუძნებელზე გაცემულ დივიდენდად განხილვას.\n2. გადასახადის გადამხდელი არ ეთანხმება შემოწმების მიერ გაანგარიშებულ დანაკლისს. აცხადებს, რომ არ არის გათვალისწინებული რიგი საკითხები: \n. განმარტავს, რომ შემოწმების დანიშვნის შემდეგ, საქონლის ფაქტობრივი და ბუღალტრული ნაშთების გასწორების მიზნით, დაიწყო საქონლის ნაშთის გასწორება და ძველი ჩამოწერების გატარება. აღნიშნულ პერიოდში ასევე ჩამოწერილია 2022 წლამდე რეალიზებული საქონელი, შესაბამისად, ვინაიდან აუდიტორის გაანგარიშებით და განმარტებით დანაკლისი გამოიწვია ჩამოწერილმა საქონელმა აცხადებს, რომ 2022 წლამდე რეალიზებული და ჩამოწერილი საქონლის რაოდენობით უნდა დაკორექტირდეს დანაკლისის რაოდენობა, ასევე საქონლის სახეობების მიხედვით 2%-ზე ნაკლებ რაოდენობაზე საქართველოს საგადასახადო კოდექსის შესაბამისად, არ უნდა გავრცელდეს 10% ჯარიმა;\n. არ ეთანხმება შემოწმებით გაანგარიშებულ ფასნამატს და აცხადებს, რომ ინვენტარიზაციის დანართში მითითებულია საქონლის სარეალიზაციო ფასები, შესაბამისად, დანაკლისი უნდა გაანგარიშებულიყო ფაქტობრივი აღწერის მასალებში მითითებული ფასებით და არა ფასნამატით. აცხადებს, რომ წარმოადგენს შესაბამის ცხრილს;\n. აცხადებს, რომ ბუღალტრული პროგრამით დანაკლისის ფაქტობრივი რაოდენობა, რასაც ეთანხმება დაახლოებით შეადგენს 30 000 ლარს (საბაზრო ღირებულება), რასაც აღიარებს მიწოდებად როგორც დღგ-ში, ასევე მოგების გადასახადში.\n3. გადასახადის გადამხდელი, საქართველოს საგადასახადო კოდექსის 269-ე მუხლის მე-7 ნაწილზე მითითებით, ითხოვს გადაანგარიშების შემდეგ დარჩენილი სანქციისგან გათავისუფლებას. \nფაქტობრივი გარემოებები: \nსაქმის მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 7 თებერვლის №2039 და 12 ნოემბრის №24900 ბრძანებების საფუძველზე ჩატარდა შპს ,,-----------ს“ (ს/ნ -----------)\n \nსაქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2022 წლის პირველი იანვრიდან 2025 წლის პირველ იანვრამდე საანგარიშო პერიოდები, სალაროში ნაღდი ფულის რაოდენობის განსაზღვრის მიზნებისათვის 18.02.2025-ის ჩათვლით პერიოდი, ხოლო ძირითადი საშუალებების ინვენტარიზაციისა და სასაქონლო-მატერიალური ფასეულობების ინვენტარიზაციის მიზნებისთვის 19.05.2025-ის ჩათვლით პერიოდი. შემოწმების შედეგებზე 2025 წლის 1 დეკემბერს შედგენილ იქნა საგადასახადო შემოწმების აქტი, გამოიცა 2025 წლის 2 დეკემბრის №26459 ბრძანება და ამავე თარიღის №127-30 საგადასახადო მოთხოვნა, რომლის მიხედვით გადამხდელს დამატებით გადასახდელად განესაზღვრა სულ 135 744 ლარი, მათ შორის, გადასახადი 61 540 ლარი, ჯარიმა 64 668 ლარი, საურავი 9 536 ლარი.\nსაგადასახადო შემოწმების აქტის მიხედვით, საგადასახადო ვალდებულებები განსაზღვრულია შემდეგი გარემოებებით:\n1. საწარმოს საქმიანობას წარმოადგენს საყოფაცხოვრებო ჭურჭლისა და მცირე საოჯახო ტექნიკის რეალიზაცია ქალაქ --- და ----ში. შემოწმების მიმდინარეობისას გადამხდელმა წარმოადგინა ბუღალტრული პროგრამა (ორისი), საბანკო ანგარიშების ამონაწერი, შედარების აქტები და სხვა პირველადი საგადასახადო დოკუმენტაცია. შემოსავლების სამსახურის გადასახადების ადმინისტრირების საინფორმაციო სისტემის მონაცემების, ასევე შპს „----ის“ მიერ შემოწმებისთვის წარმოდგენილი დოკუმენტაციის, ბუღალტრული პროგრამის და საბანკო ამონაწერების დამუშავების შედეგად დგინდება, რომ შესამოწმებელი პერიოდის ბოლოს, სალაროს ინვენტარიზაციის თარიღისთვის, სალაროში ბუღალტრული ნაშთი შეადგენს 238 199 ლარს. კერძოდ, 1110 ანგარიშზე- 98 199 ლარი, ხოლო 1430 ანგარიშზე-140 000 ლარი. შემოსავლების სამსახურის უფროსის 2022 წლის 5 აპრილის №8450 ბრძანებით დამტკიცებული პროცედურული სახელმძღვანელოს შესაბამისად, 2025 წლის 18 თებერვალს შპს ,,--------ს“ უფლებამოსილ წარმომადგენელს, ------ს (პ/ნ ---------) ჩაბარდა სალაროში ნაღდი ფულის რაოდენობის განსაზღვრის შესახებ ბრძანება. ასევე, 2025 წლის 18 თებერვალს წარმოდგენილია სალაროს ადგილმდებარეობის და პასუხისმგებელი პირების შესახებ ახსნა-განმარტება. 2025 წლის 18 თებერვალს განხორციელდა შპს ,,--------ს’’ (ს/ნ -------) სალაროში ნაღდი ფულის რაოდენობის განსაზღვრის პროცედურა, რის შედეგადაც გამოვლინდა, რომ გადასახადის გადამხდელს არსებულ სალაროებში ნაღდი ფულის ნაშთი განესაზღვრა 1300 ლარი, რაზედაც შევსებულ იქნა სალაროში ნაღდი ფულის რაოდენობის განსაზღვრის შედეგების შესახებ ოქმი.\nზემოაღნიშნულიდან გამომდინარე, ბუღალტრულ ნაშთსა და სალაროს ინვენტარიზაციით დადგენილ ნაშთს შორის სხვაობა შემოწმებით დაიბეგრა საშემოსავლო გადასახადით. აღნიშნულზე გადამხდელს დაერიცხა გადასახადი და შესაბამისი ჯარიმა.\n2. შემოსავლების სამსახურის საგადასახადო მონიტორინგის დეპარტამენტის მიერ 2025 წლის 19 მაისის მდგომარეობით საწარმოს სასაწყობე ფართებში განხორციელდა საკუთრებაში არსებული სმფ-ების ინვენტარიზაცია. აღნიშნული მონაცემების დამუშავების და საბოლოო შედეგების დათვლის მიზნით, გადასახადის გადამხდელის მონაწილეობით განხორციელდა ფაქტობრივად აღრიცხული და ბუღალტრულ პროგრამაში (წარდგენილი) ასახული სმფ-ების შედარება. აღნიშნულის შესწავლის შედეგად გამოვლინდა სხვაობები, კერძოდ, გადასახადის გადამხდელს ბუღალტრულ პროგრამაში ჩამოწერილი აქვს იმაზე მეტი რაოდენობის საქონელი ვიდრე ფიქსირდება რეალიზაციის ანგარიშებზე და დღგ-ის ყოველთვიურ დეკლარაციებში. შესწავლის შედეგად დადგინდა სმფ-ების დანაკლისი - 340 513 ლარის ოდენობით.\nშემოწმებით, საქართველოს საგადასახადო კოდექსის 286-ე მუხლის შესაბამისად, გამოვლენილი დანაკლისი დაექვემდებარა დაჯარიმებას საბაზრო ღირებულების 10%-ის ოდენობით. ამასთან, გადასახადის გადამხდელს მიეცა რეკომენდაცია გამოვლენილი დანაკლისი დაბეგროს საქართველოს საგადასახადო კოდექსის 98\n3\n , 159-ე და 160-ე მუხლების შესაბამისად. \nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა უნდა დაკმაყოფილდეს ნაწილობრივ შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-2 ნაწილის თანახმად, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში. ხოლო მე-6 ნაწილის მიხედვით, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nპირველ სადავო საკითხთან დაკავშირებით,\n შემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს. ამავე მუხლის მე-4 ნაწილის თანახმად, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს.\nსაქართველოს საგადასახადო კოდექსის 101-ე მუხლის პირველი ნაწილის თანახმად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაქართველოს საგადასახადო კოდექსის 154-ე მუხლის პირველი ნაწილის „ა“ ქვეპუნქტის მიხედვით, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს.\nამავე მუხლის მე-2 ნაწილის „ა“ და „ბ“ ქვეპუნქტების თანახმად, გადახდის წყაროსთან გადასახადის დაკავებისას:\nა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი ვალდებულია ბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს ზოგადი ადმინისტრაციული კოდექსის 96-ე მუხლის თანახმად, ადმინისტრაციული ორგანო ვალდებულია ადმინისტრაციული წარმოებისას გამოიკვლიოს საქმისათვის ყველა მნიშვნელოვანი გარემოება და გადაწყვეტილება მიიღოს ამ გარემოებათა შეფასებისა და ურთიერთშეჯერების საფუძველზე. \nმოქმედი კანონმდებლობის მიხედვით, ინდივიდუალური ადმინისტრაციულ სამართლებრივი აქტი, რომელიც გამოცემულია წერილობითი სახით, აუცილებელია შეიცავდეს დასაბუთებას, კერძოდ, მასში მითითებული უნდა იყოს ის სამართლებრივი და ფაქტობრივი წანამძღვრები, რომელთა საფუძველზეც გამოიცა იგი. იმ შემთხვევაშიც კი, თუ ადმინისტრაციული ორგანო მოქმედებს დისკრეციული უფლებამოსილების ფარგლებში, იგი ვალდებულია, აქტის დასაბუთებაში მიუთითოს იმ გარემოებებზე, რომლებიც საფუძვლად დაედო მის მიერ მიღებულ გადაწყვეტილებას.\nგადასახადის გადამხდელის მიერ წარდგენილი დოკუმენტაციის, ბუღალტრული პროგრამის და საბანკო ამონაწერების დამუშავების შედეგად შემოწმებით დადგენილი გარემოებაა, რომ შესამოწმებელი პერიოდის ბოლოს, სალაროს ინვენტარიზაციის თარიღისთვის, სალაროში ბუღალტრული ნაშთი შეადგენს 238 199 ლარს, ხოლო ნაღდი ფულის რაოდენობის განსაზღვრის პროცედურის შედეგად, 2025 წლის 18 თებერვლის მდგომარეობით, გადასახადის გადამხდელს არსებულ სალაროებში ნაღდი ფულის ნაშთი განესაზღვრა 1300 ლარი, რაზეც შედგენილ იქნა შესაბამისი ოქმი. შემოწმებით, ბუღალტრულ ნაშთსა და სალაროს ინვენტარიზაციით დადგენილ ნაშთს შორის სხვაობა დაიბეგრა საშემოსავლო გადასახადით.\nგადასახადის გადამხდელის არგუმენტებთან მიმართებით, შემოსავლების სამსახური ყურადღებას ამახვილებს აუდიტის დეპარტამენტის მოწოდებულ ინფორმაციაზე, რომლის თანახმად, შემოსავლების სამსახურის უფროსის 2022 წლის 5 აპრილის №8450 ბრძანებით დამტკიცებული პროცედურული სახელმძღვანელოს შესაბამისად, 2025 წლის 18 თებერვალს შპს ,,------ს” უფლებამოსილ წარმომადგენელს, -------ს (პ/ნ ----------) ჩაბარდა სალაროში ნაღდი ფულის რაოდენობის განსაზღვრის შესახებ ბრძანება. ასევე, 2025 წლის 18 თებერვალს წარდგენილია სალაროს ადგილმდებარეობის და პასუხისმგებელი პირების შესახებ ახსნა-განმარტება, სადაც გადამხდელის მიერ მითითებულია სალარო მისამართით- ----, ------ის ქუჩა, -----ის -/-. 2025 წლის 18 თებერვალს განხორციელდა შპს ,,-------ს’’ (ს/ნ ------) სალაროში ნაღდი ფულის რაოდენობის განსაზღვრის პროცედურა, რის შედეგადაც გამოვლინდა, რომ გადასახადის გადამხდელის სალაროში ნაღდი ფულის ნაშთი შეადგებს 1300 ლარს, რაზედაც შევსებულ იქნა სალაროში ნაღდი ფულის რაოდენობის განსაზღვრის შედეგების შესახებ ოქმი. ზემოაღნიშნულიდან გამომდინარე, ბუღალტრულ ნაშთსა და სალაროს ინვენტარიზაციით დადგენილ ნაშთს შორის სხვაობა შემოწმებით დაიბეგრა საშემოსავლო გადასახადით. ბრძანების შესაბამისად, ფულის ნაშთი გაანგარიშდა 18.02.2025 მდგომარეობით. აღნიშნულიდან გამომდინარე, მეთოდური მითითების თანახმად, გონივრულ ნაშთად ითვლება ინვენტარიზაციით დადგენილი ნაშთის ოდენობა. კრედიტორული დავალიანების დაფარვასთან დაკავშირებით, შემმოწმებელი მიუთითებს, რომ შემოწმება მიმდინარეობდა 10.02.2025- დან 01.12.2025 პერიოდის განმავლობაში, აღნიშნულ პერიოდში არაერთხელ იქნა გამოთხოვილი დაბეგვრასთან დაკავშირებული ინფორმაცია/დოკუმენტაცია, თუმცა 28 000 ლარის კრედიტორული დავალიანების დაფარვის შესახებ ინფორმაცია, მათ შორის, არც დოკუმენტაცია დამატებით აუდიტის დეპარტამენტისთვის წარდგენილი არ ყოფილა. ამასთან, შემოწმების პროცესში არ ყოფილა წარდგენილი განცხადება ფულის ნაშთის კვალიფიკაციასთან დაკავშირებით.\nზემოაღნიშნულ არგუმენტებთან მიმართებით, საქმეში არსებული მასალებისა და მხარეთა არგუმენტების გათვალისწინებით, შემოსავლების სამსახურს მიაჩნია, რომ გადასახადის გადამხდელის პრეტენზია/პოზიცია დაუსაბუთებელია, მათ შორის დოკუმენტურად არ დასტურდება, ამდენად, მისი გათვალისწინება მოკლებულია სამართლებრივ საფუძველს.\nამასთან, შემოსავლების სამსახური ყურადღებას ამახვილებს გადასახადის გადამხდელის მიერ წარმოდგენილ საჩივარში დაფიქსირებულ არგუმენტზე, რომლის თანახმად, მომჩივანი არ ეთანხმება ბუღალტრულ ნაშთსა და სალაროს ინვენტარიზაციით დადგენილ ნაშთს შორის სხვაობის ოდენობას, რაც განხილულ იქნა ხელფასის სახით განაცემად. გადამხდელი აცხადებს, რომ აუდიტორს სალაროში არსებული ფულის ნაშთი გაანგარიშებული აქვს 2025 წლის 18 თებერვლის მდგომარეობით, ხოლო დადგენილი თანხა დაბეგრილი აქვს საშემოსავლო გადასახადით 2025 წლის იანვრის თვეში, შესაბამისად, თებერვლის თვეში დამატებით დადგენილი ფულის ნაშთის 2025 წლის იანვრის თვეში დაბეგვრა არაკანონიერია. აცხადებს, რომ ფულის ნაშთი უნდა გაანგარიშდეს 31.12.2024 წლის მდგომარეობით, უკიდურეს შემთხვევაში 31.01.2025 წლის მდგომარეობით, შესაბამისად, საგადასახადო შემოწმების აქტის შედეგები აღნიშნულ ნაწილში საჭიროებს კორექტირებას.\nგადასახადის გადამხდელის აღნიშნულ არგუმენტთან დაკავშირებით, შემოსავლების სამსახური ასევე ყურადღებას ამახვილებს საგადასახადო შემოწმების აქტში დაფიქსირებულ გარემოებასა და აუდიტის დეპარტამენტის წარმომადგენლის განმარტებაზე, რომ ხელფასად განხილული ფულის ნაშთი (ბუღალტრულ ნაშთსა და სალაროს ინვენტარიზაციით დადგენილ ნაშთს შორის სხვაობა) გაანგარიშებულ იქნა სალაროში ნაღდი ფულის რაოდენობის განსაზღვრის პროცედურის განხორციელების თარიღის- 2025 წლის 18 თებერვლის მდგომარეობით, რომელიც 2025 წლის 31 იანვრის სავადო თარიღისთვის ჩათვლილ იქნა ხელფასის სახით განაცემად და დაიბეგრა საშემოსავლო გადასახადით.\nფაქტობრივი გარემოებებისა და მხარეთა არგუმენტების გათვალისწინებით, შემოსავლების სამსახურს მიაჩნია, რომ ბუღალტრულ ნაშთსა და სალაროს ინვენტარიზაციით დადგენილ ნაშთს შორის სხვაობის ოდენობის ხელფასად განხილვის, მათ შორის გადასახადით დაბეგვრის პერიოდის საკითხი საჭიროებს დამატებით შესწავლას. ამდენად, უნდა დაევალოს აუდიტის დეპარტამენტს გადასახადის გადამხდელის არგუმენტებისა და მისი მონაწილეობით დამატებით შეისწავლოს ხელფასად დაკვალიფიცირებული ფულის ნაშთის ოდენობის, ასევე საშემოსავლო გადასახადით დაბეგვრის პერიოდის საკითხი და შესწავლის შედეგების გათვალისწინებით, სათანადო საფუძვლების არსებობის შემთხვევაში, განახორციელოს საგადასახადო ვალდებულებების კორექტირება (შემცირება).\nმე-2 სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 49-ე მუხლის პირველი ნაწილის „გ“ ქვეპუნქტზე, რომლის თანახმად საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ, გამოიკვლიონ საწარმოთა, ორგანიზაციათა და მეწარმე ფიზიკურ პირთა საწარმოო, სასაწყობო, სავაჭრო და სხვა სათავსები, განახორციელონ საგადასახადო მონიტორინგი, ინვენტარიზაციით აღრიცხონ საქონლის მარაგები, ჩაატარონ დაკვირვება ქრონომეტრაჟის ან სხვა მეთოდის გამოყენებით და განსაზღვრონ დასაბეგრი ობიექტების რაოდენობა, ჩაატარონ საგადასახადო შემოწმება, უზრუნველყონ გადასახადის გადამხდელის მიერ საკონტროლო-სალარო აპარატების გამოყენების წესების დაცვის კონტროლი და მათი დარღვევის შემთხვევაში, შესაბამისი პირების მიმართ გაატარონ საქართველოს კანონმდებლობით დადგენილი პასუხისმგებლობის ზომები.\nსაქართველოს საგადასახადო კოდექსის 70-ე მუხლის პირველი ნაწილის „ა“ ქვეპუნქტის თანახმად, საგადასახადო ორგანოს უფლება აქვს პირს მოსთხოვოს მისი სააღრიცხვო დოკუმენტაციის ან/და მის დაბეგვრასთან დაკავშირებული ინფორმაციის (მათ შორის, საქართველოს საერთაშორისო ხელშეკრულების საფუძველზე სხვა სახელმწიფოს კომპეტენტური (უფლებამოსილი) ორგანოს მიერ მოთხოვნილი ინფორმაციის) წარდგენა. საქართველოს საგადასახადო კოდექსის მე-8 მუხლის მე-11 ნაწილის თანახმად, დანაკლისი არის გადასახადის გადამხდელის ბუღალტრულ ჩანაწერებთან შედარებისას გამოვლენილი (მათ შორის, ინვენტარიზაციის საშუალებით) სასაქონლო-მატერიალური ფასეულობების ან/და ძირითადი საშუალებების ნაკლებობა.\nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით.\nსაქართველოს საგადასახადო კოდექსის 270-ე მუხლის პირველი ნაწილის თანახმად, საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის. ამავე მუხლის მე-2 ნაწილის თანახმად, საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 286-ე მუხლის მე-9 ნაწილის თანახმად, გადასახადის გადამხდელთან ამ კოდექსით გათვალისწინებული დანაკლისის გამოვლენა ითვლება მისი აღმოჩენის მომენტში საბაზრო ფასით განხორციელებულ მიწოდებად. ამასთანავე, თუ სასაქონლო-მატერიალური ფასეულობების დანაკლისი საგადასახადო ორგანოს მიერ ინვენტარიზაციის შედეგად გამოვლინდა, პირი დამატებით ჯარიმდება ამ სასაქონლო-მატერიალური ფასეულობების საბაზრო ღირებულების 10 პროცენტის ოდენობით.\nგადასახადის გადამხდელის არგუმენტებთან მიმართებით, შემოსავლების სამსახური ყურადღებას ამახვილებს აუდიტის დეპარტამენტის მოწოდებულ ინფორმაციაზე, რომლის თანახმად, 2025 წლის 19 მაისის მდგომარეობით საწარმოს სასაწყობე ფართებში შემოსავლების სამსახურის საგადასახადო მონიტორინგის დეპარტამენტის მიერ განხორციელდა საკუთრებაში არსებული სმფ-ების ინვენტარიზაცია. აღნიშნული მონაცემების დამუშავების და საბოლოო შედეგების დათვლის მიზნით, გადასახადის გადამხდელის მონაწილეობით განხორციელდა ფაქტობრივად აღრიცხული და ბუღალტრულ პროგრამაში (წარდგენილი) ასახული სმფ-ების შედარება. აღნიშნულის შესწავლის შედეგად გამოვლინდა სხვაობები, კერძოდ, გადასახადის გადამხდელს ბუღალტრულ პროგრამაში 2025 წლის იანვრის თვეში ჩამოწერილი აქვს იმაზე მეტი რაოდენობის საქონელი ვიდრე ფიქსირდება რეალიზაციის ანგარიშებზე და დღგ-ის ყოველთვიურ დეკლარაციებში. შემოწმებით აღნიშნულ ჩამოწერაზე გათვალისწინებულია უახლოესი პერიოდის გადასახადის გადამხდელის ბუღალტრული/დეკლარირებული ფასნამატი. ასევე, დავის წარმოების პროცესში წარმოდგენილ პოზიციასთან, ჩამოწერილი სმფ-ების 2022 წლამდე პერიოდში რეალიზაციასთან და აღნიშნული ოპერაციის გატარებით ბუღალტრულ პროგრამაში ნაშთების გასწორებასთან მიმართებით, შემმოწმებელი მიუთითებს, რომ შემოწმების დროს აღნიშნულის შესახებ ინფორმაცია ან რაიმე სხვა მტკიცებულება/დოკუმენტაცია წარდგენილი არ ყოფილა. ასევე, შემოწმებით არ არის გამოყენებული სანქციები საქონლის სახეობებზე, რომლებზეც 2%-ზე ნაკლები დანაკლისი დადგინდა. ზემოაღნიშნულის შესწავლის შედეგად დადგინდა სმფ-ების დანაკლისი - 340 513 ლარის ოდენობით, რომელიც საქართველოს საგადასახადო კოდექსის 286-ე მუხლის შესაბამისად დაექვემდებარა დაჯარიმებას საბაზრო ღირებულების 10%-ის ოდენობით.\nამასთან, შემოსავლების სამსახური აღნიშნავს, რომ დავის წარმოების პროცესში არ ყოფილა წარმოდგენილი ისეთი არგუმენტები/მტკიცებულებები, რომლებიც შეცვლიდა საგადასახადო შემოწმებით დადგენილ გარემოებებს. \nზემოაღნიშნული სამართლებრივი ნორმების და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად გამოვლენილი სმფ-ების დანაკლისის განსაზღვრა და მასზე საქართველოს საგადასახადო კოდექსის 286- ე მუხლით განსაზღვრული ჯარიმის შეფარდება შეესაბამება კანონმდებლობის მოთხოვნებს, ამდენად, წარმოდგენილი საჩივარი აღნიშნული სადავო საკითხის ნაწილში დაუსაბუთებელია და არ უნდა დაკმაყოფილდეს.\nმე-3 სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 43-ე მუხლის პირველი ნაწილის „ა“ ქვეპუნქტზე, რომლის თანახმად, გადასახადის გადამხდელი ვალდებულია შეასრულოს საგადასახადო ვალდებულებები საქართველოს საგადასახადო კანონმდებლობით დადგენილი წესითა და პირობებით. ამავე მუხლის მე-4 ნაწილის მიხედვით, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით.\nსაქართველოს საგადასახადო კოდექსის 270-ე მუხლის პირველი ნაწილის თანახმად, საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის. ამავე მუხლის მე-2 ნაწილის თანახმად, საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 272-ე მუხლის პირველი ნაწილის თანახმად, საურავი არის საგადასახადო სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის.\nსაქართველოს საგადასახადო კოდექსის 275-ე მუხლის თანახმად:\n1. პირის მიერ საგადასახადო დეკლარაციაში/გაანგარიშებაში გადასახადის თანხის შემცირება, თუ იგი გამოწვეულია საგადასახადო კონტროლის განმახორციელებელი ორგანოს მიერ პირის საგადასახადო ვალდებულების წარმოშობის მომენტის (პერიოდის) შეცვლით, იწვევს პირის დაჯარიმებას შემცირებული გადასახადის თანხის 10 პროცენტის ოდენობით.\n2. საგადასახადო დეკლარაციაში/გაანგარიშებაში გადასახადის თანხის შემცირება, გარდა ამ მუხლის პირველი, 2\n1\n და 2\n2\n ნაწილებით გათვალისწინებული შემთხვევებისა, იწვევს დაჯარიმებას შემცირებული გადასახადის თანხის 50 პროცენტის ოდენობით.\n2 \n1\n .საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტს არ აღემატება, იწვევს დაჯარიმებას შემცირებული გადასახადის თანხის 10 პროცენტის ოდენობით.\n2 \n2\n . საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტზე მეტია და 20 პროცენტს არ აღემატება, იწვევს დაჯარიმებას შემცირებული გადასახადის თანხის 25 პროცენტის ოდენობით.\nსაქართველოს საგადასახადო კოდექსის 286-ე მუხლის მე-9 ნაწილის თანახმად, გადასახადის გადამხდელთან ამ კოდექსით გათვალისწინებული დანაკლისის გამოვლენა ითვლება მისი აღმოჩენის მომენტში საბაზრო ფასით განხორციელებულ მიწოდებად. ამასთანავე, თუ სასაქონლო-მატერიალური ფასეულობების დანაკლისი საგადასახადო ორგანოს მიერ ინვენტარიზაციის შედეგად გამოვლინდა, პირი დამატებით ჯარიმდება ამ სასაქონლო-მატერიალური ფასეულობების საბაზრო ღირებულების 10 პროცენტის ოდენობით.\nსაქართველოს საგადასახადო კოდექსის 269-ე მუხლის მე-7 ნაწილის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით. \nშემოსავლების სამსახური განმარტავს, რომ გადასახადის გადამხდელის კეთილსინდისიერება უკავშირდება მის მიერ დაშვებულ შეცდომას, გადამხდელი კეთილსინდისიერია იმ შემთხვევაში თუ სამართალდარღვევა გამოწვეულია მის მიერ დაშვებული შეცდომით (არცოდნით). კეთილსინდისიერება გულისხმობს პირის სუბიექტურ დამოკიდებულებას მის მიერ ჩადენილი ქმედებისადმი. პირი მოქმედებს საპატიებელი შეცდომის პირობებში ანუ მან არ იცოდა და არც შეიძლებოდა სცოდნოდა, რომ ჩადიოდა აკრძალულ ქმედებას (სამართალდარღვევას). საქართველოს საგადასახადო კოდექსის 269-ე მუხლის მე-7 ნაწილის მიზანია საგადასახადო პასუხისმგებლობისგან გაათავისუფლოს პირი, რომელიც სამართლებრივი შეცდომის არეალში მოქმედებდა, რადგან სამართლებრივი შეცდომის დროს პირი არასწორად აფასებს ჩადენილი ქმედების სამართლებრივ არსს და ამ ქმედებით გამოწვეულ სამართლებრივ შედეგს.\nშემოსავლების სამსახური მიუთითებს ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები, ამასთან, მომჩივანი ვერ უთითებს ფაქტობრივ და სამართლებრივ გარემოებებზე, რომლითაც დადასტურდება, რომ გადასახადის გადამხდელი საგადასახადო ვალდებულებების არაჯეროვნად შესრულებისას მოქმედებდა სამართლებრივი შეცდომის არეალში. შესაბამისად, საგადასახადო შემოწმების შედეგად დარიცხული სანქციის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება. \nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ :\n1. შპს ,,-----------ს“ (ს/ნ -----------)\n \n საჩივარი დაკმაყოფილდეს ნაწილობრივ;\n2. პირველ სადავო საკითხთან, კერძოდ, ბუღალტრულ ნაშთსა და სალაროს ინვენტარიზაციით დადგენილ ნაშთს შორის სხვაობის ოდენობის ხელფასად განხილვასთან, მათ შორის გადასახადით დაბეგვრის პერიოდთან დაკავშირებით, დაევალოს აუდიტის დეპარტამენტს გადასახადის გადამხდელის არგუმენტებისა და მისი მონაწილეობით დამატებით შეისწავლოს ხელფასად დაკვალიფიცირებული ფულის ნაშთის ოდენობის, ასევე საშემოსავლო გადასახადით დაბეგვრის პერიოდის საკითხი და შესწავლის შედეგების გათვალისწინებით, სათანადო საფუძვლების არსებობის შემთხვევაში, განახორციელოს საგადასახადო ვალდებულებების კორექტირება (შემცირება);\n3. დანარჩენ ნაწილში საჩივარი არ დაკმაყოფილდეს;\n4. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. ქუთაისი, ვიქტორ კუპრაძის ქ. №11), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/13804841-21ab-42d2-a7b8-38a0b7d1cf95",
        "type": "დოკუმენტი"
    },
    {
        "id": "283a2a4c-7b59-414f-b6e9-1a59bf3a8f1e",
        "title": "ბრძანება №2806",
        "date": "2026-02-09T00:00:00",
        "content": "N 2806\n09 თებერვალი 2026\nბ რ ძ ა ნ ე ბ ა \nშპს „----ის“ (ს/ნ -----------) \n(მის.: ------------------------) \n2026 წლის 10 იანვრის საჩივრის \nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 5 თებერვლის სხდომაზე (ოქმი №11) განიხილა შპს „----ის“ (ს/ნ -----------)\n \n 2026 წლის 10 იანვრის №-----/1/2026 საჩივარი, შემოსავლების სამსახურის აუდიტის დეპარტამენტის 2025 წლის 25 ნოემბრის №006-453 საგადასახადო მოთხოვნასთან დაკავშირებით.\nსადავო საკითხები: \n1. გადამხდელი არ ეთანხმება შემოწმების მიერ დღგ-ში განსაზღვრულ ვალდებულბებს. აღნიშნავს, რომ თუ მიღებულ ავანსებს მიღების დროს კომპანია არ ადეკლარირებდა, თითოეული ხელშეკრულების ფარგლებში შესრულებულ სრულ თანხას ერიცხებოდა დღგ. ამდენად, არ არსებობს თანხობრივი მაჩვენებელი, რის დეკლარირება და გადახდა არ მომხდარა. მიუთითებს, რომ აღნიშნულ საკითხზე მტკიცებულებას წარმოადგენს დამატებით.\n2. გადამხდელი არ ეთანხმება შემოწმების მიერ გამოვლენილი ფულის ნაშთის ხელფასად განხილვას. აღნიშნავს, რომ ნაღდი ფული რეალურად არ იყო ადგილზე შესაბამის დროს და ინახებოდა ერთ-ერთ ლოკაციაზე. აღნიშნული თანხა შემდეგ მოიტანა დირექტორმა, რაც ეცნობა აუდიტის დეპარტამენტის თანამშრომლებს, თუმცა აღნიშნული ფაქტი არ იქნა გათვალისწინებული.\n3. გადამხდელი არ ეთანხმება სალაროდან გატანილი თანხების ხელფასად განხილვას. აცხადებს, რომ აღნიშნული თანხებით იფარებოდა რიგი მომსახურების თუ საქონლის ღირებულებები და დამატებით წარმოადგენს რიგ დოკუმენტებს.\n4. გადამხდელი არ ეთანხმება შეძენილი საწვავის მიწოდებად განხილვას და დღგ/საშემოსავლო გადასახადის დარიცხვას. აღნიშნავს, რომ კომპანიას აქვს ჩამოწერის დამადასტურებელი დოკუმენტები, რაც აუდიტორმა არ გაითვალისწინა.\nფაქტობრივი გარემოებები: \nსაქმის მასალებით დგინდება, რომ შემოსავლების სამსახურის აუდიტის დეპარტამენტის 2025 წლის 13 მაისის №9366 და 27 ოქტომბრის №23628 ბრძანებების საფუძველზე განხორციელდა შპს „----ის“ (ს/ნ -----------) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2022 წლის პირველი იანვრიდან 2025 წლის პირველ აპრილამდე საანგარიშო პერიოდები, ხოლო სალაროში ნაღდი ფულის რაოდენობის განსაზღვრის მიზნებისათვის 2025 წლის 13 მაისის ჩათვლით. საგადასახადო შემოწმების შედეგებზე 2025 წლის 18 ნოემბერს შედგა საგადასახადო შემოწმების აქტი, გამოიცა 2025 წლის 25 ნოემბრის №25846 ბრძანება და ამავე თარიღის №006-453 საგადასახადო მოთხოვნა, რომლის საფუძველზე გადასახადის გადამხდელს დამატებით გადასახდელად განესაზღვრა სულ 643 675 ლარი, მათ შორის გადასახადი 362 359 ლარი, ჯარიმა 195 950 ლარი და საურავი 85 366 ლარი.\nსაგადასახადო შემოწმების აქტის მიხედვით, სადავო საკითხებთან დაკავშირებით, საგადასახადო ვალდებულებები განსაზღვრულია შემდეგი გარემოებით: \n1. შპს „---“ მონაწილეობას იღებს სახელმწიფო შესყიდვების სააგენტოს მიერ გამოცხადებულ ტენდერებში. შემოსავლების სამსახურის გადასახადების ადმინისტრირების საინფორმაციო სისტემაში არსებული მონაცემების და სახელმწიფო შესყიდვების სააგენტოს მონაცემების საფუძველზე განხორციელდა საწარმოს მიერ შესამოწმებელ პერიოდში განხორციელებული მომსახურების და მის მიერ შესრულებული ტენდერების ანალიზი. შემოწმების მიერ შესწავლილ იქნა გადამხდელის მიერ გამოგზავნილი ინფორმაცია/დოკუმენტაცია, მათ შორის საბანკო ამონაწერები და დადგინდა, რომ გადასახადის გადამხდელს სატენდერო მომსახურებიდან მიღებული აქვს თანხები, რომლებიც არ აქვს დაბეგრილი შესაბამის საანგარიშო პერიოდში. ზემოაღნიშნულიდან გამომდინარე, საქართველოს საგადასახადო კოდექსის 159-ე და 163-ე მუხლების საფუძველზე, გამოწერილი ელექტრონული საგადასახადო ანგარიშ-ფაქტურებით და სასაქონლო ზედნადებებით განისაზღვრა დღგ-ით დასაბეგრი ბრუნვა. შედეგად, გადამხდელს დაერიცხა დღგ და ჯარიმა საქართველოს საგადასახადო კოდექსის 275-ე მუხლის შესაბამისად.\n2. გადასახადის გადამხდელის საქმიანობას წარმოადგენს საცხოვრებელი და არასაცხოვრებელი შენობების მშენებლობა. 2025 წლის 2 მაისის №8448 ბრძანებით კომპანიაში ჩატარდა სალაროში ნაღდი ფულის რაოდენობის განსაზღვრის პროცედურა, რომლის შედეგად დადგენილმა ნაშთმა შეადგინა 0 ლარი. შემოწმებამ შეისწავლა შემოსავლების სამსახურის გადასახადების ადმინისტრირების საინფორმაციო სისტემაში არებული ინფორმაცია, ასევე გადამხდელის მიერ გამოგზავნილი ინფორმაცია/დოკუმენტაცია და 2025 წლის 2 მაისის მდგომარეობით სალაროში ფულის ნაშთი დადგინდა 371 706 ლარის ოდენობით. საქართველოს საგადასახადო კოდექსის 101-ე და 154-ე მუხლების საფუძველზე, აღნიშნული ნაშთი განხილულ იქნა საწარმოს დირექტორზე გაცემულ ხელფასად და დაიბეგრა გადახდის წყაროსთან საშემოსავლო გადასახადით. პირს ასევე დაერიცხა ჯარიმა ამავე კოდექსის 275-ე მუხლის შესაბამისად.\n3. კომპანიის საბუღალტრო აღრიცხვის მონაცემების მიხედვით შესამოწმებელ პერიოდში სალაროდან გატანილია 683 900 ლარის ოდენობით. აღნიშნული თანხიდან 253 900 ლარით ანგარიშვალდებულის პირის მიერ დაფარულია მიღებული მომსახურების თანხები. გადამხდელის მიერ ვერ იქნა წარმოდგენილი ინფორმაცია/დოკუმენტაცია, რომლითაც მოხდებოდა მომსახურების გამწევი პირების და შესრულებული სამუშაოს იდენტიფიცირება. 2022 წლის დეკემბრის საანგარიშო პერიოდში ფიქსირდება დირექტორზე სალაროდან გაცემული თანხა 130 000 ლარის ოდენობით. გადამხდელმა ამ შემთხვევაშიც ვერ წარმოადგინა ინფორმაცია თანხის გაცემის მიზნობრიობასთან დაკავშირებით, ამასთანავე, არ ფიქსირდება თანხის ან/და თანხის ნაწილის უკან დაბრუნების ფაქტი. ასევე, 2024 წლის იანვარსა და თებერვლის საანგარიშო პერიოდებში ბუღალტრული აღრიცხვის მონაცემებით სალაროდან გაცემულია თანხა შპს „----“-ზე, ჯამში 300 000 ლარის ოდენობით. გადამხდელის სიტყვიერი განმარტებით, აღნიშნული თანხა წარმოადგენს ავანსს საქონლის შესაძენად, თუმცა კომპანიის მიერ საქონელი მიღებული არ არის და არც თანხის მიღების ფაქტი ფიქსირდება. საქართველოს საგადასახადო კოდექსის 73-ე, 101-ე და 154-ე მუხლების საფუძველზე, შემოწმების მიერ სალაროდან გაცემული თანხა ჩაითვალა საწარმოს დირექტორზე გაცემულ ხელფასად და დაიბეგრა გადახდის წყაროსთან საშემოსავლო გადასახადით. პირს, ასევე დაერიცხა ჯარიმა ამავე კოდექსის 275-ე მუხლის შესაბამისად.\n4. შემოსავლების სამსახურის გადასახადების ადმინისტრირების საინფორმაციო სისტემის მონაცემების ანალიზის შედეგად ირკვევა, რომ გადამხდელს შეძენილი აქვს ნავთობპროდუქტები (ბენზინი), მოცემულ ოპერაციაზე მიღებული აქვს დღგ-ის ნაწილში ჩათვლები. გადამხდელმა წარმოადგინა იჯარის ხელშეკრულება დირექტორის საკუთრებაში არსებულ ავტოსატრანსპორტო საშუალებაზე. შემოწმების შედეგად დადგინდა, რომ გახარჯულია საწვავის ნაწილი, დარჩენილ საწვავზე არ დასტურდება შესყიდული საწვავის გახარჯვა ეკონომიკურ საქმიანობაში. საქართველოს საგადასახადო კოდექსის 159-ე, 160-ე მუხლის მე-3 ნაწილის „ა“ ქვეპუნქტის, 163-ე, 101-ე და 154-ე მუხლების საფუძველზე, შეძენილი საწვავი განხილულ იქნა მიწოდებად და დაიბეგრა დღგ-ით, ხოლო საქონლის ღირებულება ჩათვლილ იქნა დირექტორის სარგებლად და დაიბეგრა გადახდის წყაროსთან საშემოსავლო გადასახადით. პირს ასევე დაერიცხა ჯარიმა ამავე კოდექსის 275-ე მუხლის შესაბამისად. \nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო:\nსადავო საკითხებთან დაკავშირებით,\n შემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას.\nსაქართველოს საგადასახადო კოდექსის მე-16 მუხლის პირველი ნაწილის თანახმად, საქონლის მიწოდებად ითვლება პირის მიერ სხვა პირისათვის საქონელზე საკუთრების უფლების გადაცემა სასყიდლით (მათ შორის, საქონლის რეალიზაცია, გაცვლა, ხელფასის ან ნატურალური ფორმით ანაზღაურება) ან უსასყიდლოდ.\nსაქართველოს საგადასახადო კოდექსის 159-ე მუხლის პირველი ნაწილის „ა“ და „ბ“ ქვეპუნქტების თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება/მომსახურების გაწევა.\nსაქართველოს საგადასახადო კოდექსის 160-ე მუხლის მე-3 ნაწილის „ა“ ქვეპუნქტის თანახმად, დასაბეგრი პირის მიერ საქონლის უსასყიდლოდ მიწოდება, თუ მას ამ საქონელზე ან მასზე გაწეულ ხარჯზე დღგ სრულად ან ნაწილობრივ აქვს ჩათვლილი. ამასთანავე, საქონლის გადაცემა/გამოყენება ნიმუშის ან მცირე ღირებულების საჩუქრის სახით, არ განიხილება ანაზღაურების სანაცვლოდ საქონლის მიწოდებად.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:\n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nამავე მუხლის მე-2 ნაწილის „ა“ ქვეპუნქტის თანახმად, ამ კოდექსის 160-ე მუხლის მე-3 ნაწილის: ა) „ა“−„ე“ ქვეპუნქტებით გათვალისწინებულ შემთხვევებში, დღგ-ით დასაბეგრი თანხა არის საქონლის შესყიდვის ფასი ამ ან ანალოგიურ საქონელზე, ან თუ ასეთი არ არსებობს − მისი წარმოების ფასი, რომელიც შესაბამის შემთხვევებში დგინდება საქონლის გამოყენების, გასხვისების, დასაკუთრების (მფლობელობაში დარჩენის) ან დღგ-ის გადამხდელად რეგისტრაციის გაუქმების მომენტში. \n„გადასახადების ადმინისტრირების შესახებ“ საქართველოს ფინანსთა მინისტრის 2010 წლის 31 დეკემბრის №996 ბრძანებით დამტკიცებული ინსტრუქციის 48\n1\n მუხლის პირველი ნაწილის თანახმად, საქონლის მიწოდებამდე/მომსახურების გაწევამდე საკომპენსაციო თანხის/თანხის ნაწილის (შემდგომში – საკომპენსაციო თანხა) გადახდის შემთხვევაში, ოპერაცია მიღებული საკომპენსაციო თანხის ოდენობით ექვემდებარება დამატებული ღირებულების გადასახადით დაბეგვრას თანხის მიღების მომენტში.\nსაქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს. ამავე მუხლის მე-4 ნაწილის თანახმად, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს.\nსაქართველოს საგადასახადო კოდექსის 101-ე მუხლის პირველი ნაწილის თანახმად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაქართველოს საგადასახადო კოდექსის 154-ე მუხლის პირველი ნაწილის „ა“ ქვეპუნქტის მიხედვით, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს.\nამავე მუხლის მე-2 ნაწილის „ა“ და „ბ“ ქვეპუნქტების თანახმად, გადახდის წყაროსთან გადასახადის დაკავებისას:\nა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი ვალდებულია ბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 105-ე მუხლის მე-2 ნაწილის თანახმად, თუ ამ კოდექსით სხვა რამ არ არის გათვალისწინებული, ყველა ხარჯი დოკუმენტურად უნდა იყოს დადასტურებული.\nსაქართველოს საგადასახადო კოდექსის 72-ე მუხლის პირველი ნაწილის თანახმად, პირველადი საგადასახადო დოკუმენტი არის წერილობითი დოკუმენტი, რომლითაც შესაძლებელია სამეურნეო ოპერაციის მონაწილე მხარეთა იდენტიფიცირება, აქვს თარიღი და მოიცავს მიწოდებული საქონლის/გაწეული მომსახურების ჩამონათვალსა და ღირებულებას.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nპირველ სადავო საკითხთან დაკავშირებით,\n დადგენილი ფაქტობრივი გარემოების მიხედვით, შემოწმების მიერ შესწავლილ იქნა გადამხდელის მიერ მიწოდებული ინფორმაცია/დოკუმენტაცია, მათ შორის საბანკო ამონაწერები და დადგინდა, რომ გადასახადის გადამხდელს სატენდერო მომსახურებიდან მიღებული აქვს თანხები, რომლებიც არ აქვს დაბეგრილი შესაბამის საანგარიშო პერიოდში. ზემოაღნიშნულიდან გამომდინარე, გამოწერილი ელექტრონული საგადასახადო ანგარიშ-ფაქტურებით და სასაქონლო ზედნადებებით განისაზღვრა დღგ-ით დასაბეგრი ბრუნვა და გადამხდელს დაერიცხა დღგ.\nამასთან, შემოსავლების სამსახური აღნიშნავს, რომ დავის წარმოების პროცესში არ ყოფილა წარმოდგენილი მომჩივნის პოზიციის დამადასტურებელი ისეთი არგუმენტები/მტკიცებულებები, რომლებიც შეცვლიდა საგადასახადო შემოწმებით დადგენილ ფაქტობრივ გარემოებებს.\nზემოაღნიშნული სამართლებრივი ნორმების, საქმეში არსებული მასალებისა და დადგენილი ფაქტობრივი გარემოებების გათვალისწინებით, პირველ სადავო საკითხთან დაკავშირებით, შემოსავლების სამსახურმა მიიჩნია, რომ გადასახადის გადამხდელის საგადასახადო ვალდებულებები განსაზღვრულია მართლზომიერად, ხოლო წარმოდგენილი საჩივარი დაუსაბუთებელია და არ არსებობს მისი დაკმაყოფილების სამართლებრივი საფუძველი.\nმე-2 სადავო საკითხთან დაკავშირებით,\n დადგენილი ფაქტობრივი გარემოების მიხედვით, კომპანიაში ჩატარდა სალაროში ნაღდი ფულის რაოდენობის განსაზღვრის პროცედურა. ინვენტარიზაციით დადგენილმა ნაშთმა შეადგინა 0 ლარი. შემოწმების მიერ სალაროში ფულის ნაშთი დადგინდა 371 706 ლარის ოდენობით, რაც განხილულ იქნა საწარმოს დირექტორზე გაცემულ ხელფასად და დაიბეგრა გადახდის წყაროსთან საშემოსავლო გადასახადით.\nამასთან, შემოსავლების სამსახური აღნიშნავს, რომ დავის წარმოების პროცესში არ ყოფილა წარმოდგენილი მომჩივნის პოზიციის დამადასტურებელი ისეთი არგუმენტები/მტკიცებულებები, რომლებიც შეცვლიდა საგადასახადო შემოწმებით დადგენილ ფაქტობრივ გარემოებებს.\nზემოაღნიშნული სამართლებრივი ნორმების, საქმეში არსებული მასალებისა და დადგენილი ფაქტობრივი გარემოებების გათვალისწინებით, მე-2 სადავო საკითხთან დაკავშირებით, შემოსავლების სამსახურმა მიიჩნია, რომ გადასახადის გადამხდელის საგადასახადო ვალდებულებები განსაზღვრულია მართლზომიერად, ხოლო წარმოდგენილი საჩივარი დაუსაბუთებელია და არ არსებობს მისი დაკმაყოფილების სამართლებრივი საფუძველი.\nმე-3 სადავო საკითხთან დაკავშირებით,\n დადგენილი ფაქტობრივი გარემოების მიხედვით, კომპანიის საბუღალტრო აღრიცხვის მონაცემების მიხედვით შესამოწმებელ პერიოდში სალაროდან გატანილია 683 900 ლარის ოდენობით. აღნიშნული თანხიდან 253 900 ლარით ანგარიშვალდებულის პირის მიერ დაფარულია მიღებული მომსახურების თანხები. გადამხდელის მიერ ვერ იქნა წარმოდგენილი ინფორმაცია/დოკუმენტაცია, რომლითაც მოხდებოდა მომსახურების გამწევი პირების და შესრულებული სამუშაოს იდენტიფიცირება. 2022 წლის დეკემბრის საანგარიშო პერიოდში ფიქსირდება დირექტორზე სალაროდან გაცემული თანხა 130 000 ლარის ოდენობით. გადამხდელმა ამ შემთხვევაშიც ვერ წარმოადგინა ინფორმაცია თანხის გაცემის მიზნობრიობასთან დაკავშირებით, ამასთანავე, არ ფიქსირდება თანხის ან/და თანხის ნაწილის უკან დაბრუნების ფაქტი. ასევე, 2024 წლის იანვარსა და თებერვლის საანგარიშო პერიოდებში ბუღალტრული აღრიცხვის მონაცემებით სალაროდან გაცემულია თანხა შპს „----“-ზე, ჯამში 300 000 ლარის ოდენობით. გადამხდელის სიტყვიერი განმარტებით, აღნიშნული თანხა წარმოადგენს ავანსს საქონლის შესაძენად, თუმცა კომპანიის მიერ საქონელი მიღებული არ არის და არც თანხის მიღების ფაქტი ფიქსირდება. შემოწმების მიერ სალაროდან გაცემული თანხა ჩაითვალა საწარმოს დირექტორზე გაცემულ ხელფასად და დაიბეგრა გადახდის წყაროსთან საშემოსავლო გადასახადით.\nამასთან, შემოსავლების სამსახური აღნიშნავს, რომ დავის წარმოების პროცესში არ ყოფილა წარმოდგენილი მომჩივნის პოზიციის დამადასტურებელი ისეთი არგუმენტები/მტკიცებულებები, რომლებიც შეცვლიდა საგადასახადო შემოწმებით დადგენილ ფაქტობრივ გარემოებებს. \nზემოაღნიშნული სამართლებრივი ნორმების, საქმეში არსებული მასალებისა და დადგენილი ფაქტობრივი გარემოებების გათვალისწინებით, მე-3 სადავო საკითხთან დაკავშირებით, შემოსავლების სამსახურმა მიიჩნია, რომ გადასახადის გადამხდელის საგადასახადო ვალდებულებები განსაზღვრულია მართლზომიერად, ხოლო წარმოდგენილი საჩივარი დაუსაბუთებელია და არ არსებობს მისი დაკმაყოფილების სამართლებრივი საფუძველი.\nმე-4 სადავო საკითხთან დაკავშირებით,\n დადგენილი ფაქტობრივი გარემოებაა, რომ გადამხდელს შეძენილი აქვს ნავთობპროდუქტები (ბენზინი), მოცემულ ოპერაციაზე მიღებული აქვს დღგ-ის ჩათვლები. შემოწმების შედეგად დადგინდა, რომ გახარჯული საწვავის ნაწილზე არ დასტურდება შესყიდული საწვავის ეკონომიკურ საქმიანობაში გამოყენება. ამასთან, აუდიტის დეპარტამენტის წარმომადგენლის განმარტებით, შემოწმების პროცესში წარდგენილ იქნა ავტომობილის იჯარის ხელშეკრულებები, ასევე საწვავის ჩამოწერის აქტები, რაც ასევე თანდართულია საჩივარზე, ხოლო შემოწმების მიერ აღნიშნული დოკუმენტაციის საფუძველზე, განხორციელდა გახარჯული და ეკონომიკურ საქმიანობაში გამოყენებული საწვავის ანალიზი. დადგინდა, რომ გახარჯულია საწვავის ნაწილი, ხოლო დანარჩენ საწვავზე არ დადასტურდა მისი ეკონომიკურ საქმიანობაში გამოყენების ფაქტი. აღნიშნულის გათვალისწინებით, შეძენილი საწვავი განხილულ იქნა მიწოდებად და გადამხდელს დაერიცხა დღგ და საშემოსავლო გადასახადი.\nამასთან, შემოსავლების სამსახური აღნიშნავს, რომ დავის წარმოების პროცესში არ ყოფილა წარმოდგენილი მომჩივნის პოზიციის დამადასტურებელი ისეთი არგუმენტები/მტკიცებულებები, რომლებიც შეცვლიდა საგადასახადო შემოწმებით დადგენილ ფაქტობრივ გარემოებებს.\nზემოაღნიშნული სამართლებრივი ნორმების, საქმეში არსებული მასალებისა და დადგენილი ფაქტობრივი გარემოებების გათვალისწინებით, მე-4 სადავო საკითხთან დაკავშირებით, შემოსავლების სამსახურმა მიიჩნია, რომ გადასახადის გადამხდელის საგადასახადო ვალდებულებები განსაზღვრულია მართლზომიერად, ხოლო წარმოდგენილი საჩივარი დაუსაბუთებელია და არ არსებობს მისი დაკმაყოფილების სამართლებრივი საფუძველი.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ : \n1. შპს „----ის“ (ს/ნ -----------) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/283a2a4c-7b59-414f-b6e9-1a59bf3a8f1e",
        "type": "დოკუმენტი"
    },
    {
        "id": "78ab3649-9a72-4471-ab7b-730c7694395f",
        "title": "ბრძანება №26283/2/2025",
        "date": "2026-02-09T00:00:00",
        "content": "№ 26283/2/2025\n09 თებერვალი 2026\nგ ა დ ა წ ყ ვ ე ტ ი ლ ე ბ ა\nმომჩივანი: „------“ (ს/ნ -----) \nმოპასუხე: მომსახურების დეპარტამენტი \nსაქართველოს ფინანსთა სამინისტროსთან არსებულმა დავების განხილვის საბჭომ, 30.01.2026 წელს განიხილა და მიიღო გადაწყვეტილება ----- 8.12.2025 წელს რეგისტრირებულ საჩივარზე (რეგისტრაციის №26283/2/2025).\nდავის საგანი:\nბუნებრივი რესურსებით სარგებლობის ლიცენზიით გათვალისწინებულ გეგმაში შეზღუდვის მოხსნა და დარიცხული მოსაკრებლის გაუქმება.\nგასაჩივრებული გადაწყვეტილება:\n1. მომსახურების დეპარტამენტის 30.07.2025 წლის №21-11/56019 გადაწყვეტილება;\n2. შემოსავლების სამსახურის 5.11.2025 წლის №24434 ბრძანება.\nდარიცხული თანხა:\nმათ შორის:\nბუნებ. რესურ. სარგებ. მოსაკრებელი – 159 600 ლარი.\nსაურავი - 74 103.91 ლარი. 19.08.2025 წლის მდგომარეობით. \nფაქტების აღწერა/დარიცხვის საფუძვლები\nმომჩივანი ფლობდა სასარგებლო წიაღისეულის (არალითონები/ანდეზიტ-ბაზალტი. ჯამური 266 000მ3 ) მოპოვების ლიცენზიებს №---- და №-----, რომელთა მოქმედების ვადაა 23.09.2013-22.09.2018 და 23.09.2018-22.09.2023 წლები. \n---- ფინანსთა და ეკონომიკის სამინისტროდან მოწოდებული ინფორმაციით, მომჩივანზე ------ მუნიციპალიტეტის სოფელ ----- მიმდებარე ტერიტორიაზე, ------ ანდეზიტო-ბაზალტის გამოვლინებაზე, 5 წლის ვადით გაცემული სასარგებლო წიაღისეულის მოპოვების №----- ლიცენზიით, მისი მოქმედების ვადაში გათვალისწინებული იყო 266 000 მ 3 ანდეზიტო-ბაზალტის მოპოვება. მომჩივნის 2017 წლის 7 დეკემბრის №------ განცხადების საფუძველზე, საქართველოს მთავრობის 2018 წლის 22 ოქტომბერს №1935 განკარგულებით, მომჩივანზე გაცემულ სასარგებლო წიაღისეულის მოპოვების №------ ლიცენზიაში შევიდა ცვლილება (განხორციელდა სალიცენზიო არეალის ადგილმონაცვლეობა და ლიცენზიის მოქმედების ვადის გაგრძელება) და ---------- ფინანსთა და ეკონომიკის მინისტრის 2018 წლის 3 დეკემბრის №----ბრძანებით, ----- მუნიციპალიტეტის ----- მიმდებარე ტერიტორიაზე 5 წლის ვადით გაიცა ახალი სალიცენზიო მოწმობა №------ (შესაბამისად ძალადაკარგულია №----- ლიცენზია), ხოლო ლიცენზიით გათვალისწინებული მოსაპოვებელი რესურსის რაოდენობა დარჩა უცვლელი.\n№---- ლიცენზიაზე ათვისების გეგმა დამტკიცებულია 13.06.2019 წელს:\n2019-2020 წლები - მოსამზადებელი სამუშაოები, 2021 წელი -80 000 მ\n3\n , 2022 წელი - 90 000 მ\n3\n , 2023 წელი - 96 000 მ\n3\n \n№------- ლიცენზიის ფარგლებში ათვისების გეგმის მიხედვით დასარიცხი მოსაკრებლის ოდენობა შეადგენს:\n1. 2021 წლის I ნახევარი- 40 000 მ 3 . განაკვეთი მ 3 - 0,6 ლარი. 24 000 ლარი;\n2. 2021 წლის II ნახევარი- 40 000 მ 3 . განაკვეთი მ 3 - 0,6 ლარი. 24 000ლარი;\n3. 2022 წლის I ნახევარი- 45 000 მ 3 . განაკვეთი მ 3 - 0,6 ლარი. 27 000ლარი;\n4. 2022 წლის II ნახევარი- 45 000 მ 3 . განაკვეთი მ 3 - 0,6 ლარი. 27 000ლარი;\n5. 2023 წლის I ნახევარი- 64 000 მ 3 . განაკვეთი მ 3 - 0,6 ლარი. 38 400ლარი;\n6. 2023 წლის II ნახევარი- 32 000 მ 3 . განაკვეთი მ 3 - 0,6 ლარი 19 200ლარი.\nაღნიშნული ოდენობის მოსაკრებელი (სულ 159 600 ლარი) №------ ლიცენზიის ფარგლებში წარმოდგენილი გაანგარიშებებით დარიცხულია მომჩივნის ბუნებრივი რესურსებით სარგებლობისათვის მოსაკრებლის პირადი აღრიცხვის ბარათზე.\nგადასახადის გადამხდელმა 2025 წლის 19 ივლისის N---- წერილით მიმართა მომსახურების დეპარტამენტს და ბუნებრივი რესურსებით სარგებლობისათვის მოსაკრებლის გაანგარიშებებში მოითხოვა შეზღუდვის მოხსნა. \nვინაიდან ბუნებრივი რესურსებით სარგებლობისათვის მოსაკრებლის I და II ნახევრის გაანგარიშებებში შეზღუდულია ათვისების შესაბამის გეგმაზე ნაკლები რაოდენობის მოსაკრებლის შეტანა, აღნიშნული შეზღუდვის მოხსნა ვერ განხორციელდა, რის შესახებაც პირს ეცნობა 2025 წლის 30 ივლისის №21-11/56019 გადაწყვეტილებით, რაც გასაჩივრდა შემოსავლების სამსახურში.\nშემოსავლების სამსახურის 5.11.2025 წლის №24434 ბრძანებით საჩივარი არ დაკმაყოფილდა, რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში.\nშემოსავლების სამსახურის გადაწყვეტილების შინაარსი\nშემოსავლების სამსახური მიუთითებს „ბუნებრივი რესურსებით სარგებლობისათვის მოსაკრებლების შესახებ“ საქართველოს კანონის მე-3, მე-4, მე-6 მუხლებზე, „გადასახადების ადმინისტრირების შესახებ“ საქართველოს ფინანსთა მინისტრის 2010 წლის 31 დეკემბრის №996 ბრძანებაზე, ,,სასარგებლო წიაღისეულის მოპოვების ლიცენზიის გაცემის წესისა და პირობების შესახებ დებულების დამტკიცების თაობაზე” საქართველოს მთავრობის 2005 წლის 11 აგვისტოს №136 დადგენილების მე-7 მუხლზე და დადგენილ ფაქტობრივ გარემოებებზე, რომლის მიხედვით შემოსავლების სამსახურმა მიიჩნია, რომ მომსახურების დეპარტამენტის სადავო გადაწყვეტილება მართლზომიერია და არ არსებობს საჩივრის დაკმაყოფილების სამართლებრივი საფუძველი. \nმომჩივნის არგუმენტაცია\n---- ----- ფინანსთა და ეკონომიკის მინისტრის 2018 წლის 3 დეკემბრის №01-01-3/474 ბრძანებით, ----- მუნიციპალიტეტის სოფელ ----- მიმდებარე ტერიტორიაზე 5 წლის ვადით გაიცა სალიცენზიო მოწმობა №-----, ანდეზიტო-ბაზალტის გამოვლინებაზე ჯამური მოცულობით 226 000 კუბური მეტრი.\nლიცენზიით დაკისრებულ იქნა გარკვეული ვალდებულებები, რომლის შესრულების მიზნით დაიწყო მოსამზადებელი სამუშაოები. მიუხედავად იმისა, რომ ----- კანონით დადგენილი წესით მთავრობის განკარგულების საფუძველზე გაცემულია ლიცენზია, რომელსაც ვადა ამოეწურა 2023 წლის სექტემბერში, ასევე სატყეო სააგენტოს დასკვნა და მცირე გეო საინფორმაციო პაკეტი არის დადებითი, დღემდე სატყეო სააგენტოს მიერ არ გაცემულა თანხმობა ტყის ჭრაზე, რის გარეშეც ფაქტიურად შეუძლებელია წიაღისეულის მოპოვება, რადგან ლიცენზიით განსაზღვრული ტერიტორია დაფარულია ტყის საფარით, რომელიც აღრიცხულია როგორც სახელმწიფო ტყე, ანუ ----- დღემდე ვერ იწყებს წიაღისეულის მოპოვებას.\nსატყეო სააგენტო არ იძლევა ნებართვას ტყის ჭრაზე, რადგან ----- ----- პროკურატურაში დაწყებულია გამოძიება ლიცენზიის გაცემის ფაქტზე. არაერთი მიმართვის შემდგომ მომჩივნისათვის ცნობილი გახდა, რომ გამოძიების დასრულებამდე ტყის ჭრის ნებართვა არ გაიცემოდა.\nფაქტობრივად არ მოუპოვებია ბუნებრივი რესურსი და არანაირი შემოსავალი არ მიუღია, მოსაკრებლის დარიცხვა არ უნდა განხორციელდეს. ამბობს, რომ წიაღისეულის მოპოვება არ მომხდარა ლიცენზიის მფლობელის ბრალით ან უმოქმედობით. ეს იყო ადმინისტრაციული ორგანოების მხრიდან უმოქმედობის და ნებართვების არ გაცემის შედეგი. არ ეთანხმება მომსახურების დეპარტამენტის სადავო გადაწყვეტილებას და ითხოვს დარიცხული მოსაკრებლის გაუქმებას. \nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი არ უნდა დაკმაყოფილდეს შემდეგ გარემოებათა გამო:\n„ბუნებრივი რესურსებით სარგებლობისათვის მოსაკრებლების შესახებ“ საქართველოს კანონის მე-3 მუხლის „ა“ ქვეპუნქტის თანახმად, ბუნებრივი რესურსებით სარგებლობისათვის მოსაკრებლის გადამხდელია პირი, რომლის საქმიანობა ბუნებრივი რესურსებით სარგებლობისათვის საქართველოს კანონმდებლობის შესაბამისად ექვემდებარება ლიცენზირებას. \n„ბუნებრივი რესურსებით სარგებლობისათვის მოსაკრებლების შესახებ“ საქართველოს კანონის მე-4 მუხლის „ა“ ქვეპუნქტის თანახმად, ბუნებრივი რესურსებით სარგებლობის მოსაკრებლის ობიექტია საქართველოს ტერიტორიაზე (ტერიტორიული წყლების, საჰაერო სივრცის, კონტინენტური შელფისა და განსაკუთრებული ეკონომიკური ზონის ჩათვლით) არსებული ბუნებრივი რესურსების მოცულობა (რაოდენობა), კერძოდ სასარგებლო წიაღისეულის მოცულობა (რაოდენობა). \nბუნებრივი რესურსებით სარგებლობისათვის მოსაკრებლების შესახებ“ საქართველოს კანონის მე-6 მუხლის პირველი პუნქტის „ზ“ ქვეპუნქტის თანახმად, ბუნებრივი რესურსებით სარგებლობისათვის მოსაკრებელი გადაიხდება სასარგებლო წიაღისეულით სარგებლობისათვის – სასარგებლო წიაღისეულის მოპოვების (ან წიაღით სარგებლობის) ლიცენზიის მიღების შემდეგ, სასარგებლო წიაღისეულის (გარდა მინერალური წყლებისა, მიწისქვეშა მტკნარი ჩამოსასხმელი წყლებისა და ნახშირორჟანგისა) შემთხვევაში − 6 თვეში ერთხელ, მაგრამ არა უგვიანეს მე-6 თვის მომდევნო თვის 15 რიცხვისა, მინერალური წყლებისა და მიწისქვეშა მტკნარი ჩამოსასხმელი წყლების შემთხვევაში − არა უგვიანეს ყოველი კვარტალის მომდევნო თვის 15 რიცხვისა, ნახშირორჟანგის (გაზი CO2) შემთხვევაში − ყოველთვიურად, არა უგვიანეს მომდევნო თვის 15 რიცხვისა, სასარგებლო წიაღისეულის ათვისების შესაბამისი გეგმით გათვალისწინებული ყოველწლიურად ასათვისებელი მოცულობის მიხედვით, თანაბარ ნაწილებად, ხოლო იმ შემთხვევაში, თუ მოპოვებული სასარგებლო წიაღისეულის მოცულობა აღემატება სასარგებლო წიაღისეულის ათვისების შესაბამისი გეგმით გათვალისწინებულ ყოველწლიურ ასათვისებელ მოცულობას, − ფაქტობრივად მოპოვებული სასარგებლო წიაღისეულის ოდენობის მიხედვით.\nამავე მუხლის მე-2 პუნქტის შესაბამისად, ბუნებრივი რესურსებით სარგებლობისათვის მოსაკრებლის გადამხდელი ამ მუხლის პირველი პუნქტით (გარდა ამ მუხლის პირველი პუნქტის „ბ“, „დ“, „დ1 “ და „ვ“ ქვეპუნქტებისა) და 1\n1\n პუნქტით გათვალისწინებული ბუნებრივი რესურსებისათვის გაანგარიშებას საქართველოს ფინანსთა მინისტრის მიერ დადგენილი წესით, ამ მოსაკრებლის გადახდისათვის დადგენილ ვადაში წარუდგენს საგადასახადო ორგანოს.\nსადავო საკითხთან დაკავშირებით წარმოდგენილია მომსახურების დეპარტამენტის 10.12.2025 წლის №----- წერილი, სადაც აღნიშნულია შემდეგი:\nსაგადასახადო ორგანოში არსებული ინფორმაციით, გადასახადის გადამხდელი ფლობდა 23.09.2013- 22.09.2018 წლების საანგარიშო პერიოდებზე მოქმედ სასარგებლო წიაღისეულის (არალითონები/ანდეზიტ-ბაზალტი. ჯამური 266000 მ\n3\n ) მოპოვების ლიცენზიას №----- და 23.09.2018- 22.09.2023 წლის საანგარიშო პერიოდებზე მოქმედ სასარგებლო წიაღისეულის (არალითონები/ანდეზიტბაზალტი, ჯამური 266000 მ 3 ) მოპოვების ლიცენზიას №---.\nგადასახადის გადამხდელის განცხადების საფუძველზე, საქართველოს მთავრობის 2018 წლის 22 ოქტომბერს №1935 განკარგულებით, მომჩივანზე გაცემულ სასარგებლო წიაღისეულის მოპოვების №----- ლიცენზიაში შევიდა ცვლილება (განხორციელდა სალიცენზიო არეალის ადგილმონაცვლეობა და ლიცენზიის მოქმედების ვადის გაგრძელება) და ----- ფინანსთა და ეკონომიკის მინისტრის 2018 წლის 3 დეკემბრის №---- ბრძანებით, ----- მუნიციპალიტეტის სოფელ ----- მიმდებარე ტერიტორიაზე 5 წლის ვადით გაიცა ახალი სალიცენზიო მოწმობა №------ (შესაბამისად ძალადაკარგულია №----- ლიცენზია), ხოლო ლიცენზიით გათვალისწინებული მოსაპოვებელი რესურსის რაოდენობა დარჩა უცვლელი.\n№---- ლიცენზიაზე ათვისების გეგმა დამტკიცებულია 13.06.2019 წელს: 2019-2020 წმოსამზადებელი სამუშაოები, 2021 წ - 80000 მ\n3 \n, 2022 წ - 90000 მ\n3\n , 2023 წ - 96000 მ\n3\n . აღნიშნული ოდენობის მოსაკრებელი (სულ 159 600 ლარი) №----- ლიცენზიის ფარგლებში წარმოდგენილი გაანგარიშებებით დარიცხულია გადასახადის გადამხდელის ბუნებრივი რესურსებით სარგებლობისათვის მოსაკრებლის პირადი აღრიცხვის ბარათზე.\nმომჩივნის არგუმენტთან დაკავშირებით, რომ მას ფაქტობრივად არ მოუპოვებია ბუნებრივი რესურსები, რის გამოც მოსაკრებლის დარიცხვა არ უნდა განხორციელდეს, საბჭო განმარტავს, რომ მოქმედი კანონმდებლობის მიხედვით, სასარგებლო წიაღისეულის შემთხვევაში ბუნებრივი რესურსებით სარგებლობისათვის მოსაკრებლის დარიცხვა უკავშირდება არა ფაქტობრივ მოპოვებას, არამედ სასარგებლო წიაღისეულის მოპოვების ლიცენზიის არსებობასა და დამტკიცებული ათვისების გეგმით განსაზღვრულ ასათვისებელ მოცულობას. შესაბამისად, მხოლოდ მოპოვების განუხორციელებლობა, მათ შორის პირისგან დამოუკიდებელი გარემოებების არსებობის შემთხვევაშიც, თავისთავად არ წარმოადგენს მოსაკრებლის დარიცხვის გაუქმების სამართლებრივ საფუძველს. ამავე დროს, ლიცენზიის ვადამდე შეწყვეტის, გაუქმების ან ათვისების გეგმაში ცვლილების შეტანის მიზნით, ლიცენზიის მფლობელი უფლებამოსილია კანონით დადგენილი წესით მიმართოს ლიცენზიის გამცემ ადმინისტრაციულ ორგანოს ლიცენზიის მოქმედების ვადის ამოწურვამდე, რაც მოცემულ შემთხვევაში არ განხორციელებულა.\nსაბჭო დამატებით განმარტავს, რომ ლიცენზიის მოქმედებასთან, კანონიერებასთან ან მის რეალურ გამოყენებასთან დაკავშირებული საკითხების შეფასება არ შედის საგადასახადო ორგანოს და დავების განხილვის საბჭოს კომპეტენციაში.\nაღნიშნულიდან გამომდინარე, საბჭო მიიჩნევს, რომ განხილვის მომენტისთვის არსებული ფაქტობრივი და სამართლებრივი გარემოებების გათვალისწინებით, ბუნებრივი რესურსებით სარგებლობის მოსაკრებლის დარიცხვა განხორციელდა მართლზომიერად და არ არსებობს საჩივრის დაკმაყოფილების სამართლებრივი საფუძველი.\nამასთანავე, წინამდებარე გადაწყვეტილება არ ზღუდავს მომჩივნის უფლებას, კანონით დადგენილ შემთხვევაში (საგადასახადო კოდექსის 308-ე მუხლი) მოითხოვოს საქმის განახლება და ბუნებრივი რესურსებით სარგებლობისთვის მოსაკრებლის კორექტირება იმ შემთხვევაში, თუ შემდგომში უფლებამოსილი ორგანოს მიერ მიიღება გადაწყვეტილება ლიცენზიის სამართლებრივი სტატუსის ცვლილების ან/და მისი ბათილად ცნობის შესახებ.\nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „გ“ ქვეპუნქტით და გადაწყვიტა:\n1. საჩივარი არ დაკმაყოფილდეს;\n2. გადაწყვეტილება შეიძლება გასაჩივრდეს თბილისის საქალაქო სასამართლოში (ქ. თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/78ab3649-9a72-4471-ab7b-730c7694395f",
        "type": "დოკუმენტი"
    },
    {
        "id": "80ea751a-0817-4ccf-a1db-9a24afa16a88",
        "title": "ბრძანება №2546",
        "date": "2026-02-06T00:00:00",
        "content": "N 2546\n06 თებერვალი 2026\nბ რ ძ ა ნ ე ბ ა \nფ/პ ----------ის (-------------------) \n(მის.: -------------------------------) \n2026 წლის 8 იანვრის საჩივრის \nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 4 თებერვალს გამართულ სხდომაზე (ოქმი №10) განიხილა ფ/პ ----------ის (-----------------)\n \n №--/1/2026 საჩივარი, შემოსავლების სამსახურის აუდიტის დეპარტამენტის 2025 წლის 9 დეკემბრის №081-325 კორექტირებულ საგადასახადო მოთხოვნასთან დაკავშირებით. \nსადავო საკითხი \nსაგადასახადო შემოწმების გადაანგარიშების შედეგებთან დაკავშირებით: გადასახადის გადამხდელი არ ეთანხმება გადაანგარიშების შედეგებს, მაგრამ არგუმენტი/პოზიცია საჩივარში არ აქვს მითითებული.\nფაქტობრივი გარემოებები: \nსაქმეში არსებული მასალებით დგინდება, რომ შემოსავლების სამსახურის 2025 წლის 19 აგვისტოს №18569 ბრძანებით აუდიტის დეპარტამენტის 2022 წლის 28 სექტემბრის №081-170 საგადასახადო მოთხოვნასთან დაკავშირებით 2025 წლის 14 და 30 აპრილის საჩივრები ნაწილობრივ დაკმაყოფილდა, კერძოდ, ბრძანების სარეზოლუციო ნაწილის მიხედვით:\n„1. ფ/პ ----------ის (-------------------)\n \n საჩივრები დაკმაყოფილდეს ნაწილობრივ;\n2. სადავო საკითხთან დაკავშირებით, დაევალოს აუდიტის დეპარტამენტს, 2020-2021 წლებში რეალიზებული საცხოვრებელი ბინების საშემოსავლო გადასახადით დაბეგვრის საფუძვლით დარიცხული თანხები დაუქვემდებაროს შემცირებას;\n3. დანარჩენ ნაწილში საჩივრები არ დაკმაყოფილდეს.\n“შემოსავლების სამსახურის 2025 წლის 19 აგვისტოს №18569 ბრძანების აღსრულების მიზნით, აუდიტის დეპარტამენტმა გამოსცა 2025 წლის 3 დეკემბრის დასკვნა საგადასახადო შემოწმების შედეგების გადაანგარიშებაზე, რომლის მიხედვითაც დარიცხული თანხები სულ შემცირდა 45 882 ლარით. აღნიშნულზე, გადასახადის გადამხდელს წარედგინა 2025 წლის 9 დეკემბრის №081-325 კორექტირებული საგადასახადო მოთხოვნა.\nსაგადასახადო შემოწმების შედეგების გადაანგარიშების თაობაზე გამოცემული დასკვნის მიხედვით დგინდება შემდეგი: \nშემოსავლების სამსახურის გადაწყვეტილების შესაბამისად, შემცირებას დაექვემდებარა ფ/პ ----------ის (-------------------)\n \nმიერ 2020-2021 წლებში რეალიზებული საცხოვრებელი ბინების საშემოსავლო გადასახადით დაბეგვრის საფუძვლით დარიცხული თანხები. \nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები. \nსაქართველოს საგადასახადო კოდექსის 304-ე მუხლის 2\n1\n ნაწილის თანახმად, თუ გასაჩივრებული გადაწყვეტილება/საგადასახადო მოთხოვნა გამოცემულია დავის განმხილველი ორგანოს მიერ მიღებული გადაწყვეტილების შესაბამისად, დავის განმხილველი ორგანო იღებს გადაწყვეტილებას საჩივრის დაკმაყოფილებაზე უარის თქმის შესახებ. აღნიშნულ საკითხს იხილავს ის ორგანო, რომლის მიერ მიღებული გადაწყვეტილების მიხედვითაც იქნა გამოცემული გასაჩივრებული გადაწყვეტილება/საგადასახადო მოთხოვნა.\nშემოსავლების სამსახური მიუთითებს საგადასახადო შემოწმების შედეგების გადაანგარიშების თაობაზე აუდიტის დეპარტამენტის მიერ გამოცემულ დასკვნაზე, რომლის თანახმად, შემცირებას დაექვემდებარა გადასახადის გადამხდელის მიერ 2020-2021 წლებში რეალიზებული საცხოვრებელი ბინების საშემოსავლო გადასახადით დაბეგვრის საფუძვლით დარიცხული თანხები.\nამასთან, შემოსავლების სამსახური აღნიშნავს, რომ მომჩივანს საგადასახადო დავის ეტაპზე არ აქვს წარმოდგენილი ისეთი არგუმენტი/მტკიცებულება, რომელიც შეცვლიდა საგადასახადო შემოწმების შედეგების გადაანგარიშებაზე გამოცემულ დასკვნაში ასახულ ფაქტობრივ გარემოებებს.\nსაქმეზე არსებული მტკიცებულებების, აუდიტის დეპარტამენტის მიერ შედგენილი დასკვნის და შესაბამისად, განხორციელებული გადაანგარიშების შედეგებზე დაყრდნობით, შემოსავლების სამსახური მიიჩნევს, რომ შემოსავლების სამსახურის გადაწყვეტილების აღსრულება განხორციელებულია საქმისთვის არსებითი მნიშვნელობის მქონე ყველა გარემოების გამოკვლევის/შესწავლის საფუძველზე, გასაჩივრებული ადმინისტრაციული აქტის შინაარსი შეესაბამება დავის განხილვისას მიღებულ გადაწყვეტილებას და არ არსებობს წარმოდგენილი საჩივრის დაკმაყოფილების სამართლებრივი საფუძველი.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ: \n1. ფ/პ ----------ის (-------------------)\n \n საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. ქუთაისი, ვიქტორ კუპრაძის ქ. №11), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/80ea751a-0817-4ccf-a1db-9a24afa16a88",
        "type": "დოკუმენტი"
    },
    {
        "id": "ded0e8f6-39af-443f-a798-d48115c474a1",
        "title": "ბრძანება №2827",
        "date": "2026-02-10T00:00:00",
        "content": "N 2827\n10 თებერვალი 2026\nბ რ ძ ა ნ ე ბ ა \nსს ------- (ს/ნ ---------------) \n(მის.: ----------------------------) \n2025 წლის 5 და 6 აგვისტოს საჩივრების\nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 15 და 30 იანვრის სხდომებზე (ოქმები №2 და №9) განიხილა საქართველოს ფინანსთა სამინისტროსთან არსებული დავების განხილვის საბჭოს 2025 წლის 11 დეკემბრის №25851/2/2025 გადაწყვეტილებით განსახილველად დაბრუნებული სს „------“ (ს/ნ -----) №97383/1/2025 და №124141/21 საჩივრები, რომლებიც ეხება შემოსავლების სამსახურის საბაჟო დეპარტამენტის 2025 წლის 7 ივლისის №15213 „საბაჟო სანქციის შეფარდების შესახებ” ბრძანებას.\nმომჩივნის არგუმენტაცია:\nსაჩივრების ავტორი განმარტავს, რომ 2024 წლის 21 მაისს საქონლის მომწოდებელს გაუგზავნა წერილი, რომლითაც აცნობა წარმოშობის სერთიფიკატებთან დაკავშირებული პრობლემების შესახებ. იმავე დღეს ელექტრონული ფოსტით მიიღო წერილი, რომლის ასლი 2024 წლის 22 მაისს გადაუგზავნა საბაჟო დეპარტამენტს იმ წერილთან ერთად, რომლითაც გადასახადის გადამხდელმა საბაჟო ორგანოს მიაწოდა ინფორმაცია მის მიერ განხორციელებული ღონისძიებებისა და არსებული ვითარების შესახებ. 2024 წლის 13 ივნისს საბაჟო ოპერაციები დასრულდა და საბაჟო საწყობიდან გაიტანა საქონელი.\n2024 წლის 14 ივნისს კი საბაჟო დეპარტამენტს წარუდგინა განცხადება, რომელსაც სხვა დოკუმენტებთან ერთად თან ერთვოდა წარმოშობის სერტიფიკატები (EUR.1), რომლებიც გაცემული იყო ექსპორტიორი ქვეყნის საბაჟო უწყების მიერ და მასზე დატანილი შტამპი შეესაბამებოდა საქართველოევროკავშირის ასოცირების შესახებ შეთანხმებას.\nმომჩივანმა ფინანსთა სამინისტროსთან არსებულ დავების განხილვის საბჭოსთვის წარდგენილ საჩივარში მიუთითა, რომ ვერ ექნებოდა სამართალდარღვევის ჩადენის განზრახვა, ის ვერ ჩაიდენდა ამ სამართალდარღვევას და ვერც წარმოშობის სერტიფიკატში შეუსაბამო შტამპის არსებობის თავიდან აცილებას შეძლებდა. როგორც კი შეიტყო წარმოშობის სერტიფიკატთან დაკავშირებით შეკითხვების არსებობის შესახებ მან, ერთი მხრივ, დაუყოვნებლივ გადაიხადა იმპორტის გადასახდელი და მეორე მხრივ, ტვირთის გამომგზავნს შეატყობინა ამ პრობლემის შესახებ და მოსთხოვა სიტუაციაში გარკვევა. \nასევე მიუთითა საქართველოს საბაჟო კოდექსის 163-ე მუხლის მე-11 ნაწილზე და მიაჩნია, რომ მისი ქმედება იყო კეთილსინდისიერი და არ ეწინააღმდეგებოდა ან/და არღვევდა საქართველოს კანონმდებლობას (მათ შორის საქართველოს საბაჟო კოდექსს) და არ არსებობდა საფუძველი მომჩივანისთვის ერთი მხრივ, იმპორტის გადასახდელის დარიცხვის და მეორე მხრივ, ჯარიმის დაკისრების საფუძველი.\nაღნიშნულზე მითითებით ითხოვა დაუბრუნდეს სადავო აქტის საფუძველზე გადახდილი ჯარიმა.\nფაქტობრივი გარემოებები:\nსაქმის მასალებითა და საბაჟო დეპარტამენტიდან წარმოდგენილი ინფორმაციით ირკვევა, რომ 2024 წლის 25 აპრილს სს „-----“ (ს/ნ ------) მიერ №----- საბაჟო დეკლარაციით თავისუფალ მიმოქცევაში გაშვების პროცედურაში წინასწარ დადეკლარირდა 609785.36 ლარის საბაჟო ღირებულების საქონელი\n(მ/მ რეზერვუარი ლუდის ფერმენტაციისთვის – 5 ერთეული; თხევადი ნახშირორჟანგის მ/მ რეზერვუარი – 1 ერთეული), რომელიც პრეფერენციული წარმოშობის სერტიფიკატის (EUR1 №------ 25.04.2024) საფუძველზე გათავისუფლდა იმპორტის გადასახადისაგან. აღნიშნულ დეკლარაციას მონაცემთა ავტომატიზებული სისტემა „-------“-ის მიერ განესაზღვრა „წითელი დერეფანი“.\nსაბაჟო ორგანოს უფლებამოსილი თანამშრომლის მიერ განხორციელდა №------- (25.04.2024) დეკლარაციის და თანმხლები დოკუმენტების კამერალური შემოწმება და საქონლის დათვალიერება, რის შედეგადაც გამოვლინდა, რომ დეკლარირებისას წარმოდგენილი №------ (25.04.2024) წარმოშობის სერტიფიკატი (EUR.1) არ იყო გაცემული ექსპორტიორი ქვეყნის საბაჟო უწყების მიერ და მასზე დატანილი შტამპი არ შეესაბამებოდა საქართველო-ევროკავშირის ასოცირების შესახებ შეთანხმებას, რის გამოც არ იქნა გათვალისწინებული პრეფერენციული წარმოშობის სერტიფიკატი. \nვინაიდან მითითებული საქონლის საბაჟო ღირებულება აჭარბებდა 15 000 ლარს, საქართველოს საბაჟო კოდექსის 164-ე მუხლის მე-5 ნაწილის „ა“ ქვეპუნქტის შესაბამისად, საქმის მასალები, საბაჟო დეპარტამენტის 2024 წლის 29 მაისის №------ წერილით, ქვემდებარეობით გადაეგზავნა საქართველოს ფინანსთა სამინისტროს საგამოძიებო სამსახურს.\nსაქართველოს ფინანსთა სამინისტროს საგამოძიებო სამსახურის საგამოძიებო დეპარტამენტის საბაჟო წესების დარღვევის წინააღმდეგ ბრძოლის სამმართველოს 2025 წლის 19 ივნისის №------ წერილით საბაჟო დეპარტამენტს ეცნობა, რომ წარდგენილი მასალების შესწავლის შედეგად არ დაწყებულა გამოძიება და ეთხოვა შესაბამისი კანონმდებლობის მიხედვით მოქმედება.\nსაქმის მასალებით დადგინდა, რომ სს „-----“ (ს/ნ ------) მხრიდან ადგილი ჰქონდა საბაჟო დეკლარაციასა და მის თანმხლებ დოკუმენტში 609785.36 ლარის საბაჟო ღირებულების საქონელზე არასწორი მონაცემის არსებობისას იმპორტის გადასახდელის ოდენობის 86345.32 ლარით (იმპორტის გადასახადი 73174 ლარი; დღგ 13171.32 ლარი) შემცირებას და პირს აღნიშნული მართლსაწინააღმდეგო ქმედებისათვის არ დაეკისრა სისხლისსამართლებრივი პასუხისმგებლობა, საბაჟო დეპარტამენტის 2025 წლის 7 ივლისის №15213 ბრძანებით, სს „-----“ (ს/ნ -----) დაეკისრა საქართველოს საბაჟო კოდექსის 167-ე მუხლის პირველი ნაწილით განსაზღვრული პასუხისმგებლობა და საბაჟო სანქციის სახით შეეფარდა ჯარიმა 86345.32 ლარის ოდენობით.\nსს „-------“ (ს/ნ -------) უფლებამოსილი წარმომადგენლის მიერ 2024 წლის 14 ივნისს №----- განცხადებით საბაჟო დეპარტამენტში წარდგენილი იქნა ბერძნული პრეფერენციული გადაადგილების სერთიფიკატები (EUR.1), რომელთა ავთენტურობის დადგენის მიზნით, საბაჟო დეპარტამენტმა №------ 20.06.2024 წერილით მიმართა ------ შესაბამის სამსახურს. ------- საბაჟო სამსახურის საპასუხო წერილით, დადასტურდა სს „------“ მიერ 2024 წლის 14 ივნისს №------ განცხადებით წარდგენილი პრეფერენციული გადაადგილების სერთიფიკატების (EUR.1) ნამდვილობა, რის საფუძველზე, 2025 წლის 6 აგვისტოს ცვლილება შევიდა ------ საქონლის საბაჟო დეკლარაციაში და 86345.32 ლარით შემცირდა დეკლარაციით დარიცხული იმპორტის გადასახდელი (იმპორტის გადასახადი 73174 ლარი; დღგ 13171.32 ლარი). \nსადავო 2025 წლის 7 ივლისის №15213 „საბაჟო სანქციის შეფარდების შესახებ” ბრძანება და და 2024 წლის 25 აპრილის №------ საქონლის საბაჟო დეკლარაციით იმპორტის გადასახდელის დარიცხვა მომჩივანმა გაასაჩივრა (№97383/1/2025 და №124141/21 საჩივრები) შემოსავლების სამსახურში, რომლის 2025 წლის 25 აგვისტოს №18822 ბრძანებით საჩივრები №------ 25.04.2024 საქონლის საბაჟო დეკლარაციით დარიცხული იმპორტის გადასახდელის შემცირების მოთხოვნის ნაწილში საქართველოს საგადასახადო კოდექსის 301-ე მუხლის „დ“ ქვეპუნქტის საფუძველზე დარჩა განუხილველი, ხოლო საბაჟო დეპარტამენტის 2023 წლის 7 ივლისის №15213 ბრძანების გასაჩივრების ნაწილში არ დაკმაყოფილდა.\nმომჩივანმა საბაჟო დეპარტამენტის 2025 წლის 7 ივლისის №15213 ბრძანება და შემოსავლების სამსახურის 2025 წლის 25 აგვისტოს №18822 ბრძანება გაასაჩივრა საქართველოს ფინანსთა სამინისტროსთან არსებული დავების განხილვის საბჭოში.\nა) სამართალდამრღვევ პირს განსახილველ ფაქტამდე 12 კალენდარული თვის განმავლობაში იმავე ქმედების ჩადენისთვის პასუხისმგებლობა დაკისრებული არ ჰქონია;\nბ) საბაჟო დეპარტამენტში წარმოდგენილი საქონლის შეღავათიანი (პრეფერენციული) წარმოშობის სერტიფიკატის ორიგინალის, სათანადოდ დამოწმებული ასლის ან რეტროსპექტიულად გაცემული სერტიფიკატის საფუძველზე, საბაჟო დეკლარაციაში განხორციელებულია შესაბამისი ცვლილება (შემცირებულია იმპორტის გადასახდელის თანხა);\nგ) საბაჟო დეკლარაციაში ცვლილების განხორციელებიდან 10 კალენდარული დღის ვადაში წარმოდგენილია საბაჟო სანქციისაგან გათავისუფლების თხოვნით განცხადება.\nფინანსთა სამინისტროსთან არსებული დავების განხილვის საბჭომ თავის გადაწყვეტილებაში ასევე მიუთითა საგადასახადო კოდექსის 302-ე მუხლის მე-6 ნაწილზე, რომელიც ადგენს, რომ დავის განმხილველ ორგანოებს უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები. \nსაბჭომ ასევე მიუთითა, რომ აღნიშნული ნორმის საფუძველზე, მომჩივნის მოწვევის გარეშე საჩივრის განხილვა შესაძლებელია, როდესაც საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები, ამასთანავე, ფაქტობრივი გარემოებები, რომელსაც დარიცხვა ეფუძნება არ არის სადავო ან სადავოა თუმცა დადგენილია დავის განმხილველი ორგანოს მიერ საჩივრის განხილვის ეტაპზე.\nსაბჭომ მიიჩნია, რომ განსახილველ შემთხვევაში, საქმეში არსებული მასალებიდან სადავო საკითხთან დაკავშირებული ფაქტობრივი გარემოებები სრულად ვერ დგინდება, ხოლო მათი ნაწილი სადავოა. შემოსავლების სამსახურში საჩივრის განხილვა განხორციელდა გადასახადის გადამხდელის მონაწილეობის გარეშე. შესაბამისად, შემოსავლების სამსახურის მიერ სათანადოდ არ არის გამოკვლეული სადავო საკითხი.\nსაბჭომ ყურადღება გაამახვილა საქმის გარემოებებზე, მხარეთა არგუმენტაციაზე და იმ გარემოების გათვალისწინებით, რომ საქმისათვის არსებითად მნიშვნელოვანი ფაქტობრივი გარემოებები სადავოა, ხოლო, საქართველოს ფინანსთა სამინისტროს სისტემაში საჩივრის განხილვის პირველ ეტაპზე საჩივარი განხილულია მომჩივნის მონაწილეობის გარეშე, მიიჩნია, რომ სადავო საკითხი საჭიროებს დამატებით შესწავლას მომჩივნის მონაწილეობით, რისთვისაც საჩივარი დააკმაყოფილა ნაწილობრივ, ნაწილობრივ გააუქმა შემოსავლების სამსახურის 2025 წლის 25 აგვისტოს №18822 ბრძანება და საჩივარი, მომჩივნის მონაწილეობით, ხელახლა განსახილველად დაუბრუნა შემოსავლების სამსახურს. დანარჩენ ნაწილში საჩივარი არ დააკმაყოფილა.\nსაბაჟო დეპარტამენტიდან დამატებით გადმოგზავილი ინფორმაციით ირკვევა, რომ საბაჟო დეპარტამენტმა რეტროსპექტიულად გაცემული სერტიფიკატების საფუძველზე, საბაჟო დეკლარაციაში ცვლილება (იმპორტის გადასახდელის თანხის შემცირება) განახორციელა დავის ეტაპზე, მას შემდეგ რაც 2025 წლის 6 აგვისტოს სს „-----“ (ს/ნ -----) №124085/21-04 საჩივრით მიმართა შემოსავლების სამსახურს. მითითებულ კომპანიას საბაჟო დეკლარაციაში ცვლილების განხორციელებიდან 10 კალენდარული დღის ვადაში არ წარმოუდგენია საბაჟო სანქციისაგან გათავისუფლების თხოვნით განცხადება. \nშემოსავლების სამსახურმა მიიჩნია, რომ მომჩივნის მოთხოვნა არ უნდა დაკმაყოფილდეს შემდეგ გარემოებათა გამო:\nსაქართველოს საგადასახადო კოდექსის 306-ე მუხლის მე-2 ნაწილის შესაბამისად, დავის განმხილველი ორგანოს ძალაში შესული გადაწყვეტილების შესრულება სავალდებულოა.\nსაქართველოს საბაჟო კოდექსის მე-13 მუხლით დადგენილია, რომ პირის მიერ საბაჟო დეკლარაციის, დროებით შენახვის დეკლარაციის, საქონლის შემოტანის ზოგადი დეკლარაციის, საქონლის გატანის ზოგადი დეკლარაციის, რეექსპორტის დეკლარაციის ან რეექსპორტის შეტყობინების წარდგენა, აგრეთვე ავტორიზაციის ან საბაჟო ორგანოს სხვა გადაწყვეტილების მისაღებად განაცხადის წარდგენა წარმოშობს აღნიშნული პირის ვალდებულებას: \nა) დეკლარაციაში, შეტყობინებაში ან განაცხადში ინფორმაცია ასახოს სწორად და სრულად; \nბ) უზრუნველყოს, რომ დეკლარაციისთვის, შეტყობინებისთვის ან განაცხადისთვის დართული დოკუმენტი იყოს ნამდვილი, სწორი და ძალაში მყოფი; \nგ) შეასრულოს საქონლის საბაჟო პროცედურაში მოქცევასთან ან ნებადართული საქმიანობის განხორციელებასთან დაკავშირებული მოთხოვნები.\nსაქართველოს საბაჟო კოდექსის 36-ე მუხლის პირველი ნაწილის მიხედვით, საქონლის წარმოშობა განისაზღვრება საქონლის საქართველოს საბაჟო ტერიტორიაზე შემოტანისას ან/და საქონლის საქართველოს საბაჟო ტერიტორიიდან გატანისას ვაჭრობაში დამცავი ღონისძიებების განხორციელების მიზნით. \nშემოსავლების სამსახური მიუთითებს, რომ საქონლის წარმოშობის სერტიფიკატი არის საქონლის აღწერის განსაზღვრული ფორმის დოკუმენტი, რომლითაც მისი გაცემისათვის უფლებამოსილი ორგანო ერთმნიშვნელოვნად ადასტურებს, რომ საქონელი, რომელზეც გაცემულია ეს სერტიფიკატი, წარმოშობილია მოცემული ქვეყნიდან.\nპრეფერენციული წარმოშობის სერთიფიკატი ადგენს გარკვეულ სატარიფო უპირატესობებს, რაც გულისხმობს შემცირებულ ან ნულოვან განაკვეთს საქონლისათვის, რომელიც ვაჭრობის საგანს წარმოადგენს პრეფერენციული ხელშეკრულების მონაწილე სახელმწიფოთა შორის. აქედან გამომდინარე, პრეფერენციული წარმოშობის წესები უფრო მკაცრია და პრეფერენციული წარმოშობის სერტიფიკატების გაცემის წესები, პრეფერენციული წარმოშობის კრიტერიუმები განსაზღვრულია შესაბამისი სართაშორისო ხელშეკრულებებით.\nსაქართველოს საბაჟო კოდექსის 163-ე მუხლის პირველი ნაწილის შესაბამისად, საბაჟო სამართალდარღვევა არის პირის მართლსაწინააღმდეგო ქმედება (მოქმედება ან უმოქმედობა), რომლის ჩადენისთვისაც ამ კოდექსით გათვალისწინებულია პასუხისმგებლობა.\nამავე კოდექსის 167-ე მუხლის პირველი ნაწილის მიხედვით, საბაჟო დეკლარაციასა და მის თანმხლებ დოკუმენტში არასწორი მონაცემის არსებობისას იმპორტის გადასახდელის ოდენობის შემცირება (გარდა ამ მუხლის მე-3 და მე-4 ნაწილებით გათვალისწინებული შემთხვევებისა) – იწვევს დაჯარიმებას საბაჟო დეკლარაციაში შემცირებული იმპორტის გადასახდელის თანხის 100 პროცენტის ოდენობით.\nამავე მუხლის შენიშვნის მიხედვით, თუ საბაჟო დეკლარაციასა და მის თანმხლებ დოკუმენტში არასწორი მონაცემის შეტანით იმპორტის გადასახდელის ოდენობა შემცირდა იმ საქონელზე, რომლის საბაჟო ღირებულება 15 000 ლარს აჭარბებს, ამ მუხლის პირველი და მე-2 ნაწილები გამოიყენება იმ შემთხვევაში, თუ პირს აღნიშნული ქმედებისთვის სისხლისსამართლებრივი პასუხისმგებლობა არ დაეკისრა.\nსაქართველოს საბაჟო კოდექსის 163-ე მუხლის მე-11 ნაწილი ადგენს საბაჟო ორგანოს/დავის განმხილველ ორგანოს უფლებას, პირი გაათავისუფლოს ამ კოდექსით გათვალისწინებული საბაჟო სანქციისგან, თუ შესაბამისი საბაჟო სამართალდარღვევა ჩადენილია შეცდომით/არცოდნით.\n“საგადასახადო/საბაჟო ორგანოს მიერ ცალკეული ღონისძიებების განხორციელების შესახებ მეთოდური მითითების დამტკიცების თაობაზე” შემოსავლების სამსახურის უფროსის 2022 წლის 11 აპრილის №9021 ბრძანებით დამტკიცებული “საქართველოს საბაჟო კოდექსის 165-ე მუხლით, 167-ე მუხლის პირველი და მე-3 ნაწილებითა და 172-ე მუხლის პირველი ნაწილით გათვალისწინებული სანქციებისაგან ამავე კოდექსის 163-ე მუხლის მე-11 ნაწილის საფუძველზე პირის გათავისუფლების ღონისძიებების” (დანართი №1) მე-4 პუნტით დადგინდა, რომ საბაჟო დეკლარაციასა და მის თანმხლებ დოკუმენტში არასწორი მონაცემის არსებობისას იმპორტის გადასახდელის ოდენობის შემცირებისათვის (რაც გამოწვეულია საქონლის შეღავათიანი (პრეფერენციული) წარმოშობის სერტიფიკატის არასწორად გამოყენებით) საქართველოს საბაჟო კოდექსის 167-ე მუხლის პირველი და მესამე ნაწილებით გათვალისწინებული სანქციისაგან პირის გათავისუფლება შესაძლებელია განახორციელოს საბაჟო დეპარტამენტმა, თუ:\nა) სამართალდამრღვევ პირს განსახილველ ფაქტამდე 12 კალენდარული თვის განმავლობაში იმავე ქმედების ჩადენისთვის პასუხისმგებლობა დაკისრებული არ ჰქონია; \nბ) საბაჟო დეპარტამენტში წარმოდგენილი საქონლის შეღავათიანი (პრეფერენციული) წარმოშობის სერტიფიკატის ორიგინალის, სათანადოდ დამოწმებული ასლის ან რეტროსპექტიულად გაცემული სერტიფიკატის საფუძველზე, საბაჟო დეკლარაციაში განხორციელებულია შესაბამისი ცვლილება (შემცირებულია იმპორტის გადასახდელის თანხა);\nგ) საბაჟო დეკლარაციაში ცვლილების განხორციელებიდან 10 კალენდარული დღის ვადაში წარმოდგენილია საბაჟო სანქციისაგან გათავისუფლების თხოვნით განცხადება.\nამ შემთხვევაში საბაჟო დეპარტამენტი უფლებამოსილია, გამოსცეს ბრძანება საბაჟო სანქციისგან პირის გათავისუფლების შესახებ და გადამხდელის პირადი აღრიცხვის ბარათზე განახორციელოს შესაბამისი ჯარიმის თანხის კორექტირება.\nდადგენილია, რომ 2024 წლის 25 აპრილს მომჩივნის მიერ №------ საბაჟო დეკლარაციით თავისუფალ მიმოქცევაში გაშვების პროცედურაში წინასწარ დადეკლარირდა 609785.36 ლარის საბაჟო ღირებულების საქონელი, რომელიც პრეფერენციული წარმოშობის სერტიფიკატის (EUR1 №------ 25.04.2024) საფუძველზე გათავისუფლდა იმპორტის გადასახადისაგან.\nდადგენილია ასევე, რომ დეკლარირებისას წარმოდგენილი №------ (25.04.2024) ----- წარმოშობის სერტიფიკატი (EUR.1) არ იყო გაცემული ექსპორტიორი ქვეყნის საბაჟო უწყების მიერ და ასევე, მასზე დატანილი შტამპი არ შეესაბამებოდა საქართველო-ევროკავშირის ასოცირების შესახებ შეთანხმებას, რის გამოც არ იქნა გათვალისწინებული პრეფერენციული წარმოშობის სერტიფიკატი. შესაბამისად, ადგილი ჰქონდა საბაჟო დეკლარაციასა და მის თანმხლებ დოკუმენტში არასწორი მონაცემის არსებობისას იმპორტის გადასახდელის ოდენობის შემცირების ფაქტს, რაც წარმოადგენს პირის მართლსაწინააღმდეგო ქმედებას (მოქმედება ან უმოქმედობა), რომლის ჩადენისთვისაც საქართველოს საბაჟო კოდექსით გათვალისწინებულია პასუხისმგებლობა. ამდენად, მომჩივნისთვის სადავო ოქმით საქართველოს საბაჟო კოდექსით 167-ე მუხლის პირველი ნაწილის შესაბამისად დაკისრებული პასუხისმგებლობა მართლზომიერია. \nსადავო საკითხთან დაკავშირებით საგულისხმოა ის ფაქტი, რომ სს „-----“ (ს/ნ ------) უფლებამოსილი წარმომადგენლის მიერ 2024 წლის 14 ივნისს №------ განცხადებით წარმოდგენილი იქნა რეტროსპექტიულად გაცემული №------, №------, №------, №------, №------, №------ (29.04.2024) ------პრეფერენციული გადაადგილების სერთიფიკატები (EUR.1). აღნიშნული რეტროსპექტიულად გაცემული ------ პრეფერენციული გადაადგილების სერთიფიკატების ავთენტურობის დადგენის მიზნით, საბაჟო დეპარტამენტმა №------ 20.06.2024 წერილით მიმართა ------ შესაბამის სამსახურს.\n----- საბაჟო სამსახურის საპასუხო წერილით, დადასტურდა სს „------“ მიერ წარდგენილი პრეფერენციული გადაადგილების სერთიფიკატების (EUR.1) ნამდვილობა, რის საფუძველზე, 2025 წლის 6 აგვისტოს ცვლილება შევიდა ----- საქონლის საბაჟო დეკლარაციაში და 86345.32 ლარით შემცირდა დეკლარაციით დარიცხული იმპორტის გადასახდელი (იმპორტის გადასახადი 73174 ლარი; დღგ 13171.32 ლარი).\nამდენად, საბაჟო დეპარტამენტმა რეტროსპექტიულად გაცემული სერტიფიკატების საფუძველზე, საბაჟო დეკლარაციაში ცვლილება (იმპორტის გადასახდელის თანხის შემცირება) განახორციელა დავის ეტაპზე, მას შემდეგ რაც სს „-----“ (ს/ნ -----) 2025 წლის 5 აგვისტოს №---- და 6 აგვისტოს №------ საჩივრებით მიმართა შემოსავლების სამსახურს. შესაბამისად, სს „-----“ (ს/ნ -----) საბაჟო დეკლარაციაში ცვლილების განხორციელებიდან 10 კალენდარული დღის ვადაში არ წარუდგენია საბაჟო სანქციისაგან გათავისუფლების თხოვნით განცხადება. შესაბამისად, არ იყო შესრულებული შემოსავლების სამსახურის უფროსის 2022 წლის 11 აპრილის №9021 ბრძანებით დამტკიცებული „საქართველოს საბაჟო კოდექსის 165-ე მუხლით, 167-ე მუხლის პირველი და მე-3 ნაწილებითა და 172-ე მუხლის პირველი ნაწილით გათვალისწინებული სანქციებისაგან ამავე კოდექსის 163-ე მუხლის მე-11 ნაწილის საფუძველზე პირის გათავისუფლების ღონისძიებების“ (დანართი №1) მეთოდური მითითების მე-4 პუნქტის „ბ“ და „გ“ ქვეპუნქტებით გათვალისწინებული მოთხოვნები და გამომდინარე აქედან, საბაჟო დეპარტამენტის მიერ სს „-----“ (ს/ნ -----) გათავისუფლება საქართველოს საბაჟო კოდექსის 167-ე მუხლის პირველით ნაწილით გათვალისწინებული სანქციისგან საფუძველს მოკლებულია. \nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ სადავო ადმინისტრაციული აქტი და დაკისრებული პასუხისმგებლობა შეესაბამება საქართველოს კანონმდებლობით გათვალისწინებულ მოთხოვნებს და არ არსებობს საჩივრების დაკმაყოფილების საფუძველი. ამასთან, განსახილველ შემთხვევაში საქართველოს საბაჟო კოდექსის 163-ე მუხლის მე-11 ნაწილის გამოყენება შემოსავლების სამსახურს მიზანშეწონილად არ მიაჩნია. \nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ:\n1. სს „-----“ (ს/ნ -----) საჩივარი არ დაკმაყოფილდეს;\n2. ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის: ქ. თბილისი, ვახტანგ გორგასლის ქ. №16) ან თბილისის საქალაქო სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესით, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/ded0e8f6-39af-443f-a798-d48115c474a1",
        "type": "დოკუმენტი"
    },
    {
        "id": "be820c26-82a9-48de-879d-e36018a26713",
        "title": "ბრძანება №2774",
        "date": "2026-02-09T00:00:00",
        "content": "N 2774\n09 თებერვალი 2026 \nბ რ ძ ა ნ ე ბ ა \nშპს „--ის“ (ს/ნ --) \n(ფაქტ. მის.:---) 2026 წლის 10 იანვრის \nსაჩივრის ნაწილობრივ დაკმაყოფილების თაობაზე\nშემოსავლების სამსახურმა დავების განხილვის საბჭოს 2026 წლის 29 იანვრის სხდომაზე (ოქმი №8) განიხილა შპს „---ის“ (ს/ნ ---) 2026 წლის 10 იანვრის №99863/1/2026 საჩივარი, შემოსავლების სამსახურის აუდიტის დეპარტამენტის 2025 წლის 11 დეკემბრის №056-96 საგადასახადო მოთხოვნასთან დაკავშირებით.\nსადავო საკითხები: \n1. გადასახადის გადამხდელი ითხოვს მის მიერ დეკლარირებული ვალდებულებების შემცირებას. მიუთითებს, რომ 2022 წლის ივნისისა და ოქტომბრის თვეებში, ასევე, 2023 წლის ოქტომბრის, 2024 წლის აგვისტოს და 2025 წლის თებერვლის თვეში ზედმეტად ჰქონდა შემოსავალი დეკლარირებული და შემოწმების პროცესში ითხოვა აღნიშნული თანხების ბუღალტრული ბაზის მიხედვით კორექტირება, რაც არ იქნა გათვალისწინებული. შესაბამისად, მიაჩნია, რომ აღნიშნული დღგ-ის დეკლარაციები უნდა დაკორექტირდეს კომპანიის სასარგებლოდ. 2. მომჩივანი არ ეთანხმება შემოწმებით გაანგარიშებული განკარგვადი ფულის ნაშთის ხელფასად განხილვას და ითხოვს საკითხის დამატებით შესწავლას.\nასევე, მომჩივანი წარმოდგენილ საჩივარში აცხადებს, რომ შემოწმების დროს შემმოწმებელთან გადაიგზავნა: ბანკის ამონაწერები, სესხებთან დაკავშირებული ხელშეკრულებები, იმპორტის დოკუმენტაცია, ბუღალტრული ბაზა (ორის ბუღალტერია მულტისავალუტო ვერსია), სადაც სრულყოფილად იყო გატარებული კომპანიის ბუღალტერია, თუმცა აუდიტორმა ვერ მოახერხა ბუღალტრული ბაზის გახსნა, ბაზის ვერსიის გამო. კომპანია მაქსიმალურად ეცადა ბუღალტერია გადაეტანა ერთვალუტიან ვერსიაში, თუმცა ოპერაციების სიმრავლიდან გამომდინარე სწრაფად ვერ მოახერხა. ასევე, მომჩივანი საჩივარში მიუთითებს, რომ Google Drive-ზე სრულად აქვს ატვირთული დოკუმენტაცია, მ.შ. ბუღალტრული ბაზა ერთ ვალუტიან ვერსიაში, ბანკის ამონაწერები, ბანკის სესხის ხელშეკრულებები, დებიტორებთან და კრედიტორებთან დაკავშირებული ყველა დოკუმენტაცია, ფინანსური ანგარიშგება, შემოსავლებთან დაკავშირებული დამხმარე ფაილები (ჩაშლილი ბარათი, ფასნამატის დაანგარიშება თითოეულ საქონელზე გაყიდული ზედნადების მიხედვით, რეალური შემოსავლის შედარება დეკლარირებულ შემოსავალთან თვეების მიხედვით), იმპორტთან დაკავშირებული დოკუმენტაცია თითოეული იმპორტის მიხედვით და ინვენტარიზაციის შედეგები.\nფაქტობრივი გარემოებები:\nსაქმის მასალებით დგინდება, რომ შემოსავლების სამსახურის აუდიტის დეპარტამენტის 2025 წლის 19 ივნისის №13136 და 28 ნოემბრის №26225 ბრძანებების საფუძველზე ჩატარდა შპს „---ის“ (ს/ნ ----) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2022 წლის პირველი იანვრიდან 2025 წლის პირველ ივნისამდე საანგარიშო პერიოდები, ხოლო სმფ-ების ნაშთის ფაქტობრივი მდგომარეობის აღრიცხვის მიზნებისთვის 2025 წლის 13 აგვისტოს ჩათვლით პერიოდი. საგადასახადო შემოწმების შედეგებზე 2025 წლის 2 დეკემბერს შედგა საგადასახადო შემოწმების აქტი, გამოიცა 2025 წლის 11 დეკემბრის №27333 ბრძანება და ამავე თარიღის №056–96 საგადასახადო მოთხოვნა, რომლის საფუძველზე გადასახადის გადამხდელს დამატებით გადასახდელად განესაზღვრა სულ 317 152 ლარი, მათ შორის გადასახადი 198 637 ლარი, ჯარიმა 99 319 ლარი და საურავი 19 196 ლარი. \nსაგადასახადო შემოწმების აქტის მიხედვით, საგადასახადო ვალდებულებები განსაზღვრულია შემდეგი გარემოებით:\nშემოწმების პროცესში ჩატარდა საწარმოს ფულადი სახსრების მოძრაობის ანალიზი. საგადასახადო ვალდებულებები განისაზღვრა საწარმოს მიერ წარმოდგენილი საბანკო ამონაწერებითა და შემოსავლების სამსახურის გადასახადების ადმინისტრირების საინფორმაციო სისტემაში არსებული მონაცემებით. ფულადი სახსრების ანალიზში შემოწმებამ გაითვალისწინა საბანკო დაწესებულებასა და სალაროში არსებული ფულის ნაშთები (2025 წლის 18 ივნისის №12866 ბრძანების საფუძველზე სალაროში ნაღდი ფულის რაოდენობის განსაზღვრის პროცედურით ინვენტარიზატორების მიერ 2025 წლის 19 ივნისის მდგომარეობით დადგინდა სალაროს ნაშთი 5 290 ლარის ოდენობით).\nსაქართველოს საგადასახადო კოდექსის 73-ე მუხლის მე-5 ნაწილის საფუძველზე, არაპირდაპირი მეთოდის გამოყენებით გაანგარიშდა გადასახადის გადამხდელის დღგ-ით დასაბეგრი ბრუნვა და შემოწმებით დადგენილ და დეკლარირებულ შემოსავალს შორის არსებითი სხვაობა არ გამოვლინდა, რადგან დეკლარირებული ფასნამატი და მსგავსი საქმიანობის განმახორციელებელი კომპანიების აუდირებული ფასნამატები იყო იდენტური. შესაბამისად, აღნიშნულ ნაწილში დარიცხვა არ განხორციელებულა. შემოსავლის ნაწილში შემოწმებამ გაითვალისწინა გადამხდელის მიერ დეკლარირებული შემოსავალი, ხოლო ხარჯის ნაწილში გაითვალისწინა საბაჟო შეძენები, ბიუჯეტში გადახდილი თანხები, ხელფასი, დივიდენდი, სესხზე გადახდილი თანხები და სხვა ბანკით გაწეული ხარჯები. შედეგად, შესამოწმებელი პერიოდის ბოლოსთვის, გამოვლინდა საწარმოს განკარგვადი თანხა, რაზეც სხვა სახის ინფორმაცია არ არსებობდა და აღნიშნულმა შეადგინა 784 149 ლარი, ხოლო საშემოსავალო გადასახადით დასაბეგრმა ბრუნვამ შეადგინა 980 186 ლარი.\nყოველივე ზემოაღნიშნულიდან გამომდინარე, შესამოწმებელი პერიოდის ბოლოს დარჩენილი ფულის ნაშთი დაკვალიფიცირდა საწარმოს დირექტორზე გაცემულ ხელფასად და დაიბეგრა გადახდის წყაროსთან. შედეგად, გადამხდელს დაერიცხა საშემოსავლო გადასახადი და საქართველოს საგადასახადო კოდექსის 275-ე მუხლით განსაზღვრული ჯარიმა. ამასთან, გადასახადის გადამხდელის მიერ წარდგენილი საბანკო ამონაწერების შესწავლის შედეგად გამოვლინდა, რომ საწარმოს სრულად არ ჰქონდა დეკლარირებული ხელფასის სახით განაცემები, სულ 10 400 ლარის ოდენობით. შემოწმების მიერ გამოვლენილი სხვაობა დაიბეგრა საშემოსავლო გადასახადით. შედეგად, გადამხდელს დაერიცხა საშემოსავლო გადასახადი და საქართველოს საგადასახადო კოდექსის 275-ე მუხლით განსაზღვრული ჯარიმა.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა უნდა დაკმაყოფილდეს ნაწილობრივ შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-2 ნაწილის თანახმად, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში.\nსადავო საკითხებთან დაკავშირებით, შემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 49-ე მუხლის პირველი ნაწილის „ე“ ქვეპუნქტის თანახმად, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით - სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში.\nსაქართველოს საგადასახადო კოდექსის 49\n1\n მუხლის თანახმად:\n1. საგადასახადო ორგანო უფლებამოსილია განახორციელოს ზოგადი ანალიტიკური პროცედურები.\n2. ზოგადი ანალიტიკური პროცედურები გულისხმობს პირის შესახებ ინფორმაციის შეკრებას, ანალიზს და ამ ანალიზის საფუძველზე გადასახადების ადმინისტრირების ღონისძიებების დაგეგმვასა და ოპტიმიზაციას, მათ შორის, გადასახადით დასაბეგრი ობიექტის თაობაზე ინფორმაციის შეგროვებასა და ანალიზს, ასევე, საგადასახადო დავალიანებისა და ზედმეტობის წარმოშობის მიზეზების შესწავლას.\nსაქართველოს საგადასახადო კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას.\nსაქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნქტის მიხედვით, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა.\nსაქართველოს საგადასახადო კოდექსის 159-ე მუხლის პირველი ნაწილის „ა“ და „ბ“ ქვეპუნქტების თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება/მომსახურების გაწევა. საქართველოს საგადასახადო კოდექსის 160-ე მუხლის მე-3 ნაწილის „ა“ ქვეპუნქტის თანახმად, დასაბეგრი პირის მიერ საქონლის უსასყიდლოდ მიწოდება, თუ მას ამ საქონელზე ან მასზე გაწეულ ხარჯზე დღგ სრულად ან ნაწილობრივ აქვს ჩათვლილი. ამასთანავე, საქონლის გადაცემა/გამოყენება ნიმუშის ან მცირე ღირებულების საჩუქრის სახით, არ განიხილება ანაზღაურების სანაცვლოდ საქონლის მიწოდებად.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:\n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს. ხოლო ამავე მუხლის მე-4 ნაწილის თანახმად, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს. საქართველოს საგადასახადო კოდექსის 101-ე მუხლის პირველი ნაწილის თანახმად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაქართველოს საგადასახადო კოდექსის 154-ე მუხლის პირველი ნაწილის „ა“ ქვეპუნქტის მიხედვით, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს.\nამავე მუხლის მე-2 ნაწილის „ა“ და „ბ“ ქვეპუნქტების თანახმად, გადახდის წყაროსთან გადასახადის დაკავებისას: ა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი ვალდებულია ბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 105-ე მუხლის მე-2 ნაწილის თანახმად, თუ ამ კოდექსით სხვა რამ არ არის გათვალისწინებული, ყველა ხარჯი დოკუმენტურად უნდა იყოს დადასტურებული. საქართველოს საგადასახადო კოდექსის 72-ე მუხლის პირველი ნაწილის თანახმად, პირველადი საგადასახადო დოკუმენტი არის წერილობითი დოკუმენტი, რომლითაც შესაძლებელია სამეურნეო ოპერაციის მონაწილე მხარეთა იდენტიფიცირება, აქვს თარიღი და მოიცავს მიწოდებული საქონლის/გაწეული მომსახურების ჩამონათვალსა და ღირებულებას.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nპირველ სადავო საკითხთან დაკავშირებით,\n აუდიტის დეპარტამენტის წარმომადგენლის განმარტებით დგინდება, რომ გადასახადის გადამხდელი ინფორმაციის წარუდგენლობისთვის დაჯარიმებულია 3-ჯერ. ამასთან, გადამხდელს შემოწმებისთვის არ წარუდგენია ბუღალტრული პროგრამა და არც სხვა მტკიცებულებები, მ.შ. ბრუნვითი უწყისები და გატარებების რეესტრი. შესაბამისად, შემოწმების მიერ დასაბეგრი ობიექტი განისაზღვრა არაპირდაპირი მეთოდით, საქართველოს საგადასახადო კოდექსის 73-ე მუხლის მე-5 ნაწილის საფუძველზე, თუმცა შემოწმებით დადგენილ და დეკლარირებულ შემოსავალს შორის არსებითი სხვაობა არ გამოვლინდა, ვინაიდან დეკლარირებული ფასნამატი და მსგავსი საქმიანობის განმახორციელებელი კომპანიების აუდირებული ფასნამატები იყო იდენტური. შესაბამისად, აღნიშნულ ნაწილში დარიცხვა არ განხორციელებულა და გადამხდელის მიერ დეკლარირებული მონაცემები დარჩა უცვლელი. ამასთან, შემოსავლების სამსახური აღნიშნავს, რომ დავის წარმოების პროცესში არ ყოფილა წარმოდგენილი მომჩივნის პოზიციის დამადასტურებელი იმგვარი არგუმენტები/მტკიცებულებები, რომლებიც შეცვლიდა საგადასახადო შემოწმებით დადგენილ ფაქტობრივ გარემოებებს.\nზემოაღნიშნული სამართლებრივი ნორმებისა და საქმეში არსებულ მასალებზე დაყრდნობით, პირველ სადავო საკითხთან დაკავშირებით, შემოსავლების სამსახურმა მიიჩნია, რომ წარმოდგენილი საჩივარი დაუსაბუთებელია და არ არსებობს მისი დაკმაყოფილების სამართლებრივი საფუძველი.\nმე-2 სადავო საკითხთან დაკავშირებით,\n შემოწმების პროცესში ჩატარდა საწარმოს ფულადი სახსრების მოძრაობის ანალიზი. ფულადი სახსრების ანალიზში შემოწმებამ გაითვალისწინა საბანკო დაწესებულებასა და სალაროში არსებული ფულის ნაშთები (2025 წლის 18 ივნისის №12866 ბრძანების საფუძველზე სალაროში ნაღდი ფულის რაოდენობის განსაზღვრის პროცედურით ინვენტარიზატორების მიერ 2025 წლის 19 ივნისის მდგომარეობით დადგინდა სალაროს ნაშთი 5 290 ლარის ოდენობით). შემოსავლის ნაწილში შემოწმებამ გაითვალისწინა გადამხდელის მიერ დეკლარირებული შემოსავალი, ხოლო ხარჯის ნაწილში გაითვალისწინა საბაჟო შეძენები, ბიუჯეტში გადახდილი თანხები, ხელფასი, დივიდენდი, სესხზე გადახდილი თანხები და სხვა ბანკით გაწეული ხარჯები. შედეგად, შესამოწმებელი პერიოდის ბოლოსთვის, კერძოდ, 2024 წლის პირველი ივნისისთვის, გამოვლინდა საწარმოს განკარგვადი თანხა 784 149 ლარის ოდენობით, რაზეც სხვა სახის ინფორმაცია არ არსებობდა. \nყოველივე ზემოაღნიშნულიდან გამომდინარე, შესამოწმებელი პერიოდის ბოლოს დარჩენილი ფულის ნაშთი დაკვალიფიცირდა საწარმოს დირექტორზე გაცემულ ხელფასად და დაიბეგრა გადახდის წყაროსთან. შემოსავლების სამსახური ყურადღებას ამახვილებს გადასახადის გადამხდელის მიერ საჩივარში მითითებულ არგუმენტაციაზე, რომლის თანახმად, 2022 წლის დასაწყისში კომპანიას ჰქონდა 1 000 000 ლარზე მეტი გაუცემელი სასტარტო კაპიტალი, რომლის გაცემაც ხდებოდა შემოწმების პერიოდში. მეტიც, კომპანიას შემოწმების პერიოდშიც ჰქონდა დარჩენილი გაუცემელი სასტარტო კაპიტალი. \nშემოსავლების სამსახური მიუთითებს საქართველოს ზოგადი ადმინისტრაციული კოდექსის 96–ე მუხლზე, რომლის თანახმად, ადმინისტრაციული ორგანო ვალდებულია ადმინისტრაციული წარმოებისას გამოიკვლიოს საქმისათვის ყველა მნიშვნელოვანი გარემოება და გადაწყვეტილება მიიღოს ამ გარემოებათა შეფასებისა და ურთიერთშეჯერების საფუძველზე, რისთვისაც ზოგადი ადმინისტრაციული კოდექსის 97–ე მუხლის თანახმად, მტკიცებულებათა გამოკვლევისათვის უფლებამოსილია გამოითხოვოს საქმესთან დაკავშირებული დოკუმენტები, შეაგროვოს ცნობები, მოუსმინოს დაინტერესებულ მხარეებს, დანიშნოს ექსპერტიზა, გამოიყენოს აუცილებელი დოკუმენტები და აქტები, მტკიცებულებათა შეგროვების, გამოკვლევის და შეფასების მიზნით მიმართოს კანონმდებლობით გათვალისწინებულ სხვა ზომებს. \nსაქართველოს ზოგადი ადმინისტრაციული კოდექსის 96–ე მუხლის მე–2 ნაწილის თანახმად, დაუშვებელია, ინდივიდუალური ადმინისტრაციულ-სამართლებრივი აქტის გამოცემას საფუძვლად დაედოს ისეთი გარემოება ან ფაქტი, რომელიც კანონით დადგენილი წესით არ არის გამოკვლეული ადმინისტრაციული ორგანოს მიერ. ზემოაღნიშნული სამართლებრივი ნორმების, დადგენილი ფაქტობრივი გარემოებებისა და გადასახადის გადამხდელის არგუმენტაციის გათვალისწინებით, შემოსავლების სამსახურმა მიიჩნია, რომ მე-2 სადავო საკითხი საჭიროებს დამატებით შესწავლას. კერძოდ, სალაროში არსებული ფულის ნაშთის ხელფასად განხილვის საკითხის შესწავლის მიზნით, გადასახადის გადამხდელს უნდა მიეცეს წინადადება ამ ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს არგუმენტაცია/მტკიცებულებები კაპიტალის შესახებ. თავის მხრივ, განსაზღვრულ ვადაში მტკიცებულებების წარდგენის შემთხვევაში, აუდიტის დეპარტამენტს უნდა დაევალოს დამატებით შეისწავლოს წარმოდგენილი არგუმენტები/მტკიცებულებები და შესწავლის შედეგების გათვალისწინებით, სათანადო საფუძვლების არსებობის შემთხვევაში განახორციელოს საგადასახადო ვალდებულებების კორექტირება (შემცირება).\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ : \n1. შპს „---ის“ (ს/ნ ---) საჩივარი დაკმაყოფილდეს ნაწილობრივ;\n2. მე-2 სადავო საკითხთან დაკავშირებით:\nა) სალაროში არსებული ფულის ნაშთის ხელფასად განხილვის საკითხის შესწავლის მიზნით, გადასახადის გადამხდელს მიეცეს წინადადება ამ ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს არგუმენტაცია/მტკიცებულებები კაპიტალის შესახებ;\nბ) ამ ბრძანების სარეზოლუციო ნაწილის მე-2 პუნქტის „ა“ ქვეპუნქტით განსაზღვრულ ვადაში მტკიცებულებების წარდგენის შემთხვევაში, აუდიტის დეპარტამენტს დაევალოს დამატებით შეისწავლოს წარმოდგენილი არგუმენტები/მტკიცებულებები და შესწავლის შედეგების გათვალისწინებით, სათანადო საფუძვლების არსებობის შემთხვევაში განახორციელოს საგადასახადო ვალდებულებების კორექტირება (შემცირება);\n3. დანარჩენ ნაწილში საჩივარი არ დაკმაყოფილდეს;\n4. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/be820c26-82a9-48de-879d-e36018a26713",
        "type": "დოკუმენტი"
    },
    {
        "id": "e0b5a682-b0dc-421a-9c0f-ce363c5d17fc",
        "title": "ბრძანება №23690/2/2024",
        "date": "2026-02-02T00:00:00",
        "content": "№23690/2/2024 \n02 თებერვალი 2026 \nგ ა დ ა წ ყ ვ ე ტ ი ლ ე ბ ა\nმომჩივანი: \n(უსფ) შპს „---“ (ს/ნ ---)\nმოპასუხე:\n აუდიტის დეპარტამენტი \nსაქართველოს ფინანსთა სამინისტროსთან არსებულმა დავების განხილვის საბჭომ, 26.12.2025, 29.01.2026 წელს განიხილა და მიიღო გადაწყვეტილება (უსფ) შპს --- ს ფილიალი საქართველოშის 12.08.2024 წელს რეგისტრირებულ საჩივარზე (რეგისტრაციის №23690/2/2024). \nდავის საგანი:\nდღგ-ით დასაბეგრი ოპერაციის თანხის განსაზღვრა, როგორც ლარში, ასევე უცხოურ ვალუტაში მიღებული/მისაღები ჯამური საკომპენსაციო თანხის მიხედვით ოპერაციის განხორციელების დღისთვის ოფიციალურად დადგენილი გაცვლითი კურსის შესაბამისად. \nგასაჩივრებული გადაწყვეტილება: \n1. აუდიტის დეპარტამენტის 5.06.2024 წლის №094-20 საგადასახადო მოთხოვნა;\n2. შემოსავლების სამსახურის 24.07.24 წლის №17346 ბრძანება. \nდარიცხული თანხა: \nდღგ - (-169 981) ლარი. \nფაქტების აღწერა/დარიცხვის საფუძვლები \nშემოსავლების სამსახურის აუდიტის დეპარტამენტის მიერ ჩატარდა მომჩივნის საქმიანობის, 2023 წლის პირველი იანვრიდან 2023 წლის 31 დეკემბრის ჩათვლით პერიოდის, კამერალური საგადასახადო შემოწმება აუდიტის დეპარტამენტის მსხვილ გადამხდელთა ოფისის 2023 წლის 9 ოქტომბრის რისკის მიმოხილვის დასკვნით გაცემული რეკომენდაციების (საკითხების) საფუძველზე, დღგ-ის დეკლარაციებში დასაბეგრი ბრუნვის სისწორის განსაზღვრის მიზნით. შემოწმების შედეგები აისახა 2024 წლის 3 ივნისის საგადასახადო შემოწმების აქტში, რომლის საფუძველზე გამოიცა აუდიტის დეპარტამენტის 5.06.2024 წლის №13346 ბრძანება და №094-20 საგადასახადო მოთხოვნა, რომელიც გასაჩივრდა შემოსავლების სამსახურში. შემოსავლების სამსახურის 24.07.2024 წლის №17346 ბრძანებით საჩივარი არ დაკმაყოფილდა, რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში. \nდავების განხილვის საბჭო\n \nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი უნდა დარჩეს განუხილველი შემდეგ გარემოებათა გამო: საგადასახადო კოდექსის 301-ე მუხლის „ო“ ქვეპუნქტის თანახმად, დავის განმხილველი ორგანო საჩივარს არ განიხილავს, თუ გასაჩივრებულ საგადასახადო დავალიანებაზე გაფორმდა საგადასახადო შეთანხმება. საქმის მასალებიდან დგინდება, რომ მომჩივანსა და შემოსავლების სამსახურს შორის გაფორმებულია 26.01.2026 წლის №26/25 საგადასახადო შეთანხმების აქტი, რომლის 3.3 პუნქტის თანახმად, საგადასახადო შეთანხმების აქტით გათვალისწინებული პირობების შესრულების შემდეგ, გადასახადის გადამხდელს 2025 წლის 15 ივლისის მდგომარეობით გადამხდელთა პირადი აღრიცხვის ბარათებზე საგადასახადო დავალიანების თანხა, საქართველოს საგადასახადო კოდექსის 292-ე მუხლის მე2 ნაწილის გათვალისწინებით, განესაზღვრა 592 000 ლარით. აღნიშნულიდან გამომდინარე, ვინაიდან გასაჩივრებულ საგადასახადო დავალიანებაზე გაფორმებულია საგადასახადო შეთანხმება, საბჭოს მიაჩნია, რომ საჩივარი უნდა დარჩეს განუხილველი საგადასახადო კოდექსის 301-ე მუხლის „ო“ ქვეპუნქტის საფუძველზე. \nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „დ“ ქვეპუნქტით და გადაწყვიტა: \n1. საჩივარი დარჩეს განუხილველი; \n2. გადაწყვეტილება შეიძლება გასაჩივრდეს თბილისის საქალაქო სასამართლოში (თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/e0b5a682-b0dc-421a-9c0f-ce363c5d17fc",
        "type": "დოკუმენტი"
    },
    {
        "id": "e52ca9cd-6d32-43d3-8f06-0abaf60e04d8",
        "title": "ბრძანება №26283/2/2025",
        "date": "2026-02-09T00:00:00",
        "content": "№26283/2/2025\n09 თებერვალი 2026\nგ ა დ ა წ ყ ვ ე ტ ი ლ ე ბ ა \nმომჩივანი: ----- (ს/ნ -----)\nმოპასუხე: მომსახურების დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ 30.01.2026 წელს განიხილა და მიიღო გადაწყვეტილება ----- 08.12.2025 წელს რეგისტრირებულ საჩივარზე (რეგისტრაციის N 26283/2/2025).\nდავის საგანი:\nბუნებრივი რესურსებით სარგებლობის ლიცენზიით გათვალისწინებულ გეგმაში შეზღუდვის მოხსნა და დარიცხული მოსაკრებლის გაუქმება.\nგასაჩივრებული გადაწყვეტილება:\n1. მომსახურების დეპარტამენტის 30.07.2025 წლის N 21-11/56019 გადაწყვეტილება;\n2. შემოსავლების სამსახურის 05.11.2025 წლის N 24434 ბრძანება.\nდარიცხული თანხა:\nმათ შორის:\nბუნებ. რესურ. სარგებ. მოსაკრებელი\n – 159 600 ლარი.\nსაურავი \n- 74 103.91 ლარი. 19.08.2025 წლის მდგომარეობით.\nფაქტების აღწერა/დარიცხვის საფუძვლები:\nმომჩივანი ფლობდა სასარგებლო წიაღისეულის (არალითონები/ანდეზიტ - ბაზალტი. ჯამური 266 000მ\n3\n ) მოპოვების ლიცენზიებს N ----- და N -----, რომელთა მოქმედების ვადაა 23.09.2013 - 22.09.2018 და 23.09.2018 - 22.09.2023 წლები.\n----- ფინანსთა და ეკონომიკის სამინისტროდან მოწოდებული ინფორმაციით, მომჩივანზე ----- მუნიციპალიტეტის სოფელ ----- მიმდებარე ტერიტორიაზე, ----- ანდეზიტ - ბაზალტის გამოვლინებაზე, 5 წლის ვადით გაცემული სასარგებლო წიაღისეულის მოპოვების N ----- ლიცენზიით, მისი მოქმედების ვადაში გათვალისწინებული იყო 266 000 მ\n3 \nანდეზიტ - ბაზალტის მოპოვება. მომჩივნის 2017 წლის 7 დეკემბრის N ----- განცხადების საფუძველზე, საქართველოს მთავრობის 2018 წლის 22 ოქტომბერს N ----- განკარგულებით, მომჩივანზე გაცემულ სასარგებლო წიაღისეულის მოპოვების N ----- ლიცენზიაში შევიდა ცვლილება, (განხორციელდა სალიცენზიო არეალის ადგილმონაცვლეობა და ლიცენზიის მოქმედების ვადის გაგრძელება) და ----- ფინანსთა და ეკონომიკის მინისტრის 2018 წლის 3 დეკემბრის N ----- ბრძანებით, ----- მუნიციპალიტეტის სოფელ ----- მიმდებარე ტერიტორიაზე 5 წლის ვადით გაიცა ახალი სალიცენზიო მოწმობა N -----(შესაბამისად ძალადაკარგულია N ----- ლიცენზია), ხოლო ლიცენზიით გათვალისწინებული მოსაპოვებელი რესურსის რაოდენობა დარჩა უცვლელი.\nN ----- ლიცენზიაზე ათვისების გეგმა დამტკიცებულია 13.06.2019 წელს:\n2019 - 2020 წლები - მოსამზადებელი სამუშაოები, 2021 წელი - 80 000 მ\n3\n , 2022 წელი - 90 000 მ\n3\n , 2023 წელი - 96 000 მ\n3\n .\nN ----- ლიცენზიის ფარგლებში ათვისების გეგმის მიხედვით დასარიცხი მოსაკრებლის ოდენობა შეადგენს:\n1. 2021 წლის I ნახევარი- 40 000 მ\n3 \n. განაკვეთი მ\n3\n - 0,6 ლარი. 24 000 ლარი;\n2. 2021 წლის II ნახევარი- 40 000 მ\n3\n . განაკვეთი მ\n3\n - 0,6 ლარი. 24 000ლარი;\n3. 2022 წლის I ნახევარი- 45 000 მ\n3\n . განაკვეთი მ\n3\n - 0,6 ლარი. 27 000ლარი;\n4. 2022 წლის II ნახევარი- 45 000 მ\n3\n . განაკვეთი მ\n3\n - 0,6 ლარი. 27 000ლარი;\n5. 2023 წლის I ნახევარი- 64 000 მ\n3 \n. განაკვეთი მ\n3\n - 0,6 ლარი. 38 400ლარი;\n6. 2023 წლის II ნახევარი- 32 000 მ\n3\n . განაკვეთი მ\n3 \n- 0,6 ლარი 19 200ლარი.\nაღნიშნული ოდენობის მოსაკრებელი (სულ 159 600 ლარი) N ----- ლიცენზიის ფარგლებში წარმოდგენილი გაანგარიშებებით დარიცხულია მომჩივნის ბუნებრივი რესურსებით სარგებლობისათვის მოსაკრებლის პირადი აღრიცხვის ბარათზე.\nგადასახადის გადამხდელმა 2025 წლის 19 ივლისის N ----- წერილით მიმართა მომსახურების დეპარტამენტს და ბუნებრივი რესურსებით სარგებლობისათვის მოსაკრებლის გაანგარიშებებში მოითხოვა შეზღუდვის მოხსნა.\nვინაიდან ბუნებრივი რესურსებით სარგებლობისათვის მოსაკრებლის I და II ნახევრის გაანგარიშებებში შეზღუდულია ათვისების შესაბამის გეგმაზე ნაკლები რაოდენობის მოსაკრებლის შეტანა, აღნიშნული შეზღუდვის მოხსნა ვერ განხორციელდა, რის შესახებაც პირს ეცნობა 2025 წლის 30 ივლისის N ------ გადაწყვეტილებით, რაც გასაჩივრდა შემოსავლების სამსახურში.\nშემოსავლების სამსახურის 05.11.2025 წლის N 24434 ბრძანებით საჩივარი არ დაკმაყოფილდა, რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში.\nშემოსავლების სამსახურის გადაწყვეტილების შინაარსი:\nშემოსავლების სამსახური მიუთითებს „ბუნებრივი რესურსებით სარგებლობისათვის მოსაკრებლების შესახებ“ საქართველოს კანონის მე-3, მე-4, მე-6 მუხლებზე, „გადასახადების ადმინისტრირების შესახებ“ საქართველოს ფინანსთა მინისტრის \n2010 წლის 31 დეკემბრის N 996 ბრძანებაზე\n, ,,სასარგებლო წიაღისეულის მოპოვების ლიცენზიის გაცემის წესისა და პირობების შესახებ დებულების დამტკიცების თაობაზე” საქართველოს მთავრობის 2005 წლის 11 აგვისტოს N 136 დადგენილების მე-7 მუხლზე და დადგენილ ფაქტობრივ გარემოებებზე, რომლის მიხედვით შემოსავლების სამსახურმა მიიჩნია, რომ მომსახურების დეპარტამენტის სადავო გადაწყვეტილება მართლზომიერია და არ არსებობს საჩივრის დაკმაყოფილების სამართლებრივი საფუძველი.\nმომჩივნის არგუმენტაცია:\n----- რესპუბლიკის ფინანსთა და ეკონომიკის მინისტრის 2018 წლის 3 დეკემბრის N ----- ბრძანებით, ----- მუნიციპალიტეტის სოფელ ----- მიმდებარე ტერიტორიაზე 5 წლის ვადით გაიცა სალიცენზიო მოწმობა N ----- ანდეზიტ - ბაზალტის გამოვლინებაზე ჯამური მოცულობით 226 000 კუბური მეტრი.\nლიცენზიით დაკისრებულ იქნა გარკვეული ვალდებულებები, რომლის შესრულების მიზნით დაიწყო მოსამზადებელი სამუშაოები. მიუხედავად იმისა, რომ ----- კანონით დადგენილი წესით მთავრობის განკარგულების საფუძველზე გაცემულია ლიცენზია, რომელსაც ვადა ამოეწურა 2023 წლის სექტემბერში, ასევე სატყეო სააგენტოს დასკვნა და მცირე გეო საინფორმაციო პაკეტი არის დადებითი, დღემდე სატყეო სააგენტოს მიერ არ გაცემულა თანხმობა ტყის ჭრაზე, რის გარეშეც ფაქტიურად შეუძლებელია წიაღისეულის მოპოვება, რადგან ლიცენზიით განსაზღვრული ტერიტორია დაფარულია ტყის საფარით, რომელიც აღრიცხულია როგორც სახელმწიფო ტყე, ანუ ----- დღემდე ვერ იწყებს წიაღისეულის მოპოვებას.\nსატყეო სააგენტო არ იძლევა ნებართვას ტყის ჭრაზე, რადგან ----- რესპუბლიკის პროკურატურაში დაწყებულია გამოძიება ლიცენზიის გაცემის ფაქტზე. არაერთი მიმართვის შემდგომ მომჩივნისათვის ცნობილი გახდა, რომ გამოძიების დასრულებამდე ტყის ჭრის ნებართვა არ გაიცემოდა.\nფაქტობრივად არ მოუპოვებია ბუნებრივი რესურსი და არანაირი შემოსავალი არ მიუღია, მოსაკრებლის დარიცხვა არ უნდა განხორციელდეს. ამბობს, რომ წიაღისეულის მოპოვება არ მომხდარა ლიცენზიის მფლობელის ბრალით ან უმოქმედობით. ეს იყო ადმინისტრაციული ორგანოების მხრიდან უმოქმედობის და ნებართვების არ გაცემის შედეგი. არ ეთანხმება მომსახურების დეპარტამენტის სადავო გადაწყვეტილებას და ითხოვს დარიცხული მოსაკრებლის გაუქმებას.\nდავების განხილვის საბჭო:\nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი არ უნდა დაკმაყოფილდეს შემდეგ გარემოებათა გამო:\n„ბუნებრივი რესურსებით სარგებლობისათვის მოსაკრებლების შესახებ“ საქართველოს კანონის მე-3 მუხლის „ა“ ქვეპუნქტის თანახმად, ბუნებრივი რესურსებით სარგებლობისათვის მოსაკრებლის გადამხდელია პირი, რომლის საქმიანობა ბუნებრივი რესურსებით სარგებლობისათვის საქართველოს კანონმდებლობის შესაბამისად ექვემდებარება ლიცენზირებას.\n„ბუნებრივი რესურსებით სარგებლობისათვის მოსაკრებლების შესახებ“ საქართველოს კანონის მე-4 მუხლის „ა“ ქვეპუნქტის თანახმად, ბუნებრივი რესურსებით სარგებლობის მოსაკრებლის ობიექტია საქართველოს ტერიტორიაზე (ტერიტორიული წყლების, საჰაერო სივრცის, კონტინენტური შელფისა და განსაკუთრებული ეკონომიკური ზონის ჩათვლით) არსებული ბუნებრივი რესურსების მოცულობა (რაოდენობა), კერძოდ სასარგებლო წიაღისეულის მოცულობა (რაოდენობა).\n„ბუნებრივი რესურსებით სარგებლობისათვის მოსაკრებლების შესახებ“ საქართველოს კანონის მე-6 მუხლის პირველი პუნქტის „ზ“ ქვეპუნქტის თანახმად, ბუნებრივი რესურსებით სარგებლობისათვის მოსაკრებელი გადაიხდება სასარგებლო წიაღისეულით სარგებლობისათვის – სასარგებლო წიაღისეულის მოპოვების (ან წიაღით სარგებლობის) ლიცენზიის მიღების შემდეგ, სასარგებლო წიაღისეულის (გარდა მინერალური წყლებისა, მიწისქვეშა მტკნარი ჩამოსასხმელი წყლებისა და ნახშირორჟანგისა) შემთხვევაში − 6 თვეში ერთხელ, მაგრამ არა უგვიანეს მე-6 თვის მომდევნო თვის 15 რიცხვისა, მინერალური წყლებისა და მიწისქვეშა მტკნარი ჩამოსასხმელი წყლების შემთხვევაში − არა უგვიანეს ყოველი კვარტალის მომდევნო თვის 15 რიცხვისა, ნახშირორჟანგის (გაზი CO2) შემთხვევაში − ყოველთვიურად, არა უგვიანეს მომდევნო თვის 15 რიცხვისა, სასარგებლო წიაღისეულის ათვისების შესაბამისი გეგმით გათვალისწინებული ყოველწლიურად ასათვისებელი მოცულობის მიხედვით, თანაბარ ნაწილებად, ხოლო იმ შემთხვევაში, თუ მოპოვებული სასარგებლო წიაღისეულის მოცულობა აღემატება სასარგებლო წიაღისეულის ათვისების შესაბამისი გეგმით გათვალისწინებულ ყოველწლიურ ასათვისებელ მოცულობას, − ფაქტობრივად მოპოვებული სასარგებლო წიაღისეულის ოდენობის მიხედვით.\nამავე მუხლის მე-2 პუნქტის შესაბამისად, ბუნებრივი რესურსებით სარგებლობისათვის მოსაკრებლის გადამხდელი ამ მუხლის პირველი პუნქტით (გარდა ამ მუხლის პირველი პუნქტის „ბ“, „დ“, „დ\n1\n “ და „ვ“ ქვეპუნქტებისა) და 1\n1\n პუნქტით გათვალისწინებული ბუნებრივი რესურსებისათვის გაანგარიშებას საქართველოს ფინანსთა მინისტრის მიერ დადგენილი წესით, ამ მოსაკრებლის გადახდისათვის დადგენილ ვადაში წარუდგენს საგადასახადო ორგანოს.\nსადავო საკითხთან დაკავშირებით წარმოდგენილია მომსახურების დეპარტამენტის 10.12.2025 წლის N ----- წერილი, სადაც აღნიშნულია შემდეგი:\nსაგადასახადო ორგანოში არსებული ინფორმაციით, გადასახადის გადამხდელი ფლობდა 23.09.2013 - 22.09.2018 წლების საანგარიშო პერიოდებზე მოქმედ სასარგებლო წიაღისეულის (არალითონები/ანდეზიტ - ბაზალტი. ჯამური 266000 მ\n3\n) მოპოვების ლიცენზიას N ----- და 23.09.2018 - 22.09.2023 წლის საანგარიშო პერიოდებზე მოქმედ სასარგებლო წიაღისეულის (არალითონები/ანდეზიტ - ბაზალტი, ჯამური 266000 მ\n3\n) მოპოვების ლიცენზიას N -----.\nგადასახადის გადამხდელის განცხადების საფუძველზე, საქართველოს მთავრობის 2018 წლის 22 ოქტომბერს N 1935 განკარგულებით, მომჩივანზე გაცემულ სასარგებლო წიაღისეულის მოპოვების N ----- ლიცენზიაში შევიდა ცვლილება (განხორციელდა სალიცენზიო არეალის ადგილმონაცვლეობა და ლიცენზიის მოქმედების ვადის გაგრძელება) და ----- რესპუბლიკის ფინანსთა და ეკონომიკის მინისტრის 2018 წლის 3 დეკემბრის N 01-01-3/474 ბრძანებით, ----- მუნიციპალიტეტის სოფელ ----- მიმდებარე ტერიტორიაზე 5 წლის ვადით გაიცა ახალი სალიცენზიო მოწმობა N ----- (შესაბამისად ძალადაკარგულია N ----- ლიცენზია), ხოლო ლიცენზიით გათვალისწინებული მოსაპოვებელი რესურსის რაოდენობა დარჩა უცვლელი.\nN ----- ლიცენზიაზე ათვისების გეგმა დამტკიცებულია 13.06.2019 წელს: 2019 - 2020წ. მოსამზადებელი სამუშაოები, 2021წ - 80000 მ\n3\n , 2022წ - 90000 მ\n3\n , 2023წ - 96000 მ\n3\n . აღნიშნული ოდენობის მოსაკრებელი (სულ 159 600 ლარი) N ----- ლიცენზიის ფარგლებში წარმოდგენილი გაანგარიშებებით დარიცხულია გადასახადის გადამხდელის ბუნებრივი რესურსებით სარგებლობისათვის მოსაკრებლის პირადი აღრიცხვის ბარათზე.\nმომჩივნის არგუმენტთან დაკავშირებით, რომ მას ფაქტობრივად არ მოუპოვებია ბუნებრივი რესურსები, რის გამოც მოსაკრებლის დარიცხვა არ უნდა განხორციელდეს, საბჭო განმარტავს, რომ მოქმედი კანონმდებლობის მიხედვით, სასარგებლო წიაღისეულის შემთხვევაში ბუნებრივი რესურსებით სარგებლობისათვის მოსაკრებლის დარიცხვა უკავშირდება არა ფაქტობრივ მოპოვებას, არამედ სასარგებლო წიაღისეულის მოპოვების ლიცენზიის არსებობასა და დამტკიცებული ათვისების გეგმით განსაზღვრულ ასათვისებელ მოცულობას. შესაბამისად, მხოლოდ მოპოვების განუხორციელებლობა, მათ შორის პირისგან დამოუკიდებელი გარემოებების არსებობის შემთხვევაშიც, თავისთავად არ წარმოადგენს მოსაკრებლის დარიცხვის გაუქმების სამართლებრივ საფუძველს. ამავე დროს, ლიცენზიის ვადამდე შეწყვეტის, გაუქმების ან ათვისების გეგმაში ცვლილების შეტანის მიზნით, ლიცენზიის მფლობელი უფლებამოსილია კანონით დადგენილი წესით მიმართოს ლიცენზიის გამცემ ადმინისტრაციულ ორგანოს ლიცენზიის მოქმედების ვადის ამოწურვამდე, რაც მოცემულ შემთხვევაში არ განხორციელებულა.\nსაბჭო დამატებით განმარტავს, რომ ლიცენზიის მოქმედებასთან, კანონიერებასთან ან მის რეალურ გამოყენებასთან დაკავშირებული საკითხების შეფასება არ შედის საგადასახადო ორგანოს და დავების განხილვის საბჭოს კომპეტენციაში.\nაღნიშნულიდან გამომდინარე, საბჭო მიიჩნევს, რომ განხილვის მომენტისთვის არსებული ფაქტობრივი და სამართლებრივი გარემოებების გათვალისწინებით, ბუნებრივი რესურსებით სარგებლობის მოსაკრებლის დარიცხვა განხორციელდა მართლზომიერად და არ არსებობს საჩივრის დაკმაყოფილების სამართლებრივი საფუძველი.\nამასთანავე, წინამდებარე გადაწყვეტილება არ ზღუდავს მომჩივნის უფლებას, კანონით დადგენილ შემთხვევაში (საგადასახადო კოდექსის 308-ე მუხლი) მოითხოვოს საქმის განახლება და ბუნებრივი რესურსებით სარგებლობისთვის მოსაკრებლის კორექტირება იმ შემთხვევაში, თუ შემდგომში უფლებამოსილი ორგანოს მიერ მიიღება გადაწყვეტილება ლიცენზიის სამართლებრივი სტატუსის ცვლილების ან/და მისი ბათილად ცნობის შესახებ.\nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „გ“ ქვეპუნქტით და გადაწყვიტა:\n1. საჩივარი არ დაკმაყოფილდეს;\n2. გადაწყვეტილება შეიძლება გასაჩივრდეს თბილისის საქალაქო სასამართლოში (ქ. თბილისი, დავით აღმაშენებლის ხეივანი N 64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/e52ca9cd-6d32-43d3-8f06-0abaf60e04d8",
        "type": "დოკუმენტი"
    },
    {
        "id": "076de1c6-9686-430f-b6ee-7ce71793f660",
        "title": "ბრძანება №22001/2/2024",
        "date": "2026-01-30T00:00:00",
        "content": "№22001/2/2024 \n30 იანვარი 2026 \nგ ა დ ა წ ყ ვ ე ტ ი ლ ე ბ ა \nმომჩივანი: \n(უსფ)---- (ს/ნ ---)\nმოპასუხე: \nაუდიტის დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ, 28.03.2024, 30.05.2024, 25.12.2025 და 29.01.2026 წელს განიხილა და მიიღო გადაწყვეტილება (უსფ) ----ის 16.01.2024 და 29.02.2024 წელს რეგისტრირებულ საჩივრებზე (რეგისტრაციის №22001/2/2024; 22415/2/2024). \nდავის საგანი: \n1. დღგ-ით დასაბეგრი ოპერაციის თანხის განსაზღვრა, როგორც ლარში, ასევე უცხოურ ვალუტაში მიღებული/მისაღები ჯამური საკომპენსაციო თანხის მიხედვით ოპერაციის განხორციელების დღისთვის ოფიციალურად დადგენილი გაცვლითი კურსის შესაბამისად;\n2. დაკისრებული (შემოსავლების სამსახურის სადავო ბრძანების აღსრულების შემდგომ წარმოშობილი) საურავისგან გათავისუფლება. \nგასაჩივრებული გადაწყვეტილება: \n1. აუდიტის დეპარტამენტის 14.11.2023 წლის №006-564 საგადასახადო მოთხოვნა;\n2. შემოსავლების სამსახურის 29.12.2023 წლის №33942 ბრძანება. \nდარიცხული თანხა: 22 321 190.17 ლარი. \nმათ შორის:\nდღგ - 12 346 013\nჯარიმა - 5 813 020 \nსაურავი - 4 162 157.17\nფაქტების აღწერა/დარიცხვის საფუძვლები \nკომპანიის საქმიანობაა ინფრასტრუქტურული სამშენებლო პროექტების განხორციელება საქართველოში. აუდიტის დეპარტამენტის მსხვილ გადამხდელთა ოფისის 11.10.2023 წლის რისკის მიმოხილვის დასკვნით გაცემული რეკომენდაციების (საკითხების) დეკლარირების სისწორის დადგენის მიზნით აუდიტის დეპარტამენტის 8.11.2023 წლის №27571 ბრძანების საფუძველზე განხორციელდა კომპანიის საქმიანობის, 1.01.2020 წლიდან 1.01.2023 წლამდე საანგარიშო პერიოდების, კამერალური საგადასახადო შემოწმება. შემოწმების შედეგები აისახა 10.11.2023 წლის საგადასახადო შემოწმების აქტში, რომლის საფუძველზე გამოიცა აუდიტის დეპარტამენტის 14.11.2023 წლის №28006 ბრძანება და ამავე თარიღის №006-564 საგადასახადო მოთხოვნა. აღნიშნული აქტები გასაჩივრდა შემოსავლების სამსახურში, რომლის 29.12.2023 წლის №33942 ბრძანებით საჩივარი დაკმაყოფილდა ნაწილობრივ, კომპანია საგადასახადო კოდექსის 269-ე მუხლის მე-7 ნაწილის საფუძველზე გათავისუფლდა აუდიტის დეპარტამენტის 14.11.2023 წლის №006-564 საგადასახადო მოთხოვნით განსაზღვრული ჯარიმისგან და აღნიშნული საგადასახადო მოთხოვნის საფუძველზე განსაზღვრულ საგადასახადო ვალდებულებებზე დარიცხული საურავისგან (ამ გადაწყვეტილების მიღების თარიღისათვის). დანარჩენ ნაწილში საჩივარი არ დაკმაყოფილდა. შემოსავლების სამსახურის 29.12.2023 წლის №33942 ბრძანება გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში.\nდავების განხილვის საბჭო \nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივრები უნდა დარჩეს განუხილველი შემდეგ გარემოებათა გამო: \nსაგადასახადო კოდექსის 301-ე მუხლის „ო“ ქვეპუნქტის თანახმად, დავის განმხილველი ორგანო საჩივარს არ განიხილავს, თუ გასაჩივრებულ საგადასახადო დავალიანებაზე გაფორმდა საგადასახადო შეთანხმება. საქართველოს მთავრობის 2025 წლის 30 დეკემბრის №2302 განკარგულების საფუძველზე მომჩივანსა და შემოსავლების სამსახურს შორის 2026 წლის 23 იანვარს გაფორმებული №26/24 საგადასახადო შეთანხმების მიხედვით, გადასახადის გადამხდელს, 2025 წლის 13 ივლისის მდგომარეობით, პირადი აღრიცხვის ბარათზე საგადასახადო დავალიანების თანხა განესაზღვრა 1 750 000 ლარი. \nზემოაღნიშნულიდან გამომდინარე, ვინაიდან მომჩივანსა და შემოსავლების სამსახურს შორის გასაჩივრებულ საგადასახადო დავალიანებაზე გაფორმდა საგადასახადო შეთანხმება, საბჭო მიიჩნევს, რომ სახეზეა საჩივრების განუხილველად დატოვების საგადასახადო კოდექსის 301-ე მუხლის „ო“ ქვეპუნქტით გათვალისწინებული საფუძველი. \nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „დ“ ქვეპუნქტით და გადაწყვიტა: \n1. საჩივრები დარჩეს განუხილველი; \n2. გადაწყვეტილება შეიძლება გასაჩივრდეს თბილისის საქალაქო სასამართლოში (თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/076de1c6-9686-430f-b6ee-7ce71793f660",
        "type": "დოკუმენტი"
    },
    {
        "id": "06da89ef-24d0-40a3-97d2-3c104df713c4",
        "title": "ბრძანება №2865",
        "date": "2026-02-10T00:00:00",
        "content": "N 2865\n10 თებერვალი 2026\nბ რ ძ ა ნ ე ბ ა \n ------- (ს/ნ ---------------) \n(მის.: ----------------------------) \n2026 წლის 16 იანვრის საჩივრის \nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 6 თებერვლის სხდომაზე (ოქმი №12) განიხილა ----- (პ/ნ ------) №100022/1/2026 საჩივარი, რომელიც ეხება შემოსავლების სამსახურის საბაჟო დეპარტამენტის 2026 წლის 13 იანვრის №---- საბაჟო სამართალდარღვევის ოქმს.\nმომჩივნის არგუმენტაცია:\nსაჩივრის ავტორი განმარტავს, რომ ავტონაწილების აწონა კონტეინერში ჩატვირთვამდე ხდება შესყიდვის ადგილას. ვარაუდობს, რომ საქონელი ვინც აწონა დაუშვა ტექნიკური შეცდომა და ინვოისში მიუთითა 360 კგ-ით ნაკლები. ასევე მიუთითებს, რომ კონტეინერის საერთო წონა დაემთხვა სხვა დოკუმენტებში მითითებულ წონას. მიუთითებს სხვაობის სიმცირეზე და იმ ფაქტზე, რომ კომპანიას მიზანი არ ჰქონია გადასახადებისგან თავი აერიდებინა.\nაღნიშნულზე და იმ ფაქტზე მითითებით, რომ ჯარიმის თანხა გადახდილია, ითხოვს სადავო ოქმით დაკისრებული ჯარიმის სრულად ან ნაწილობრივ გაუქმებას.\nფაქტობრივი გარემოებები:\nსაქმის მასალებითა და საბაჟო დეპარტამენტიდან წარმოდგენილი ინფორმაციით ირკვევა, რომ 2026 წლის 12 იანვარს, საბაჟო გამშვები პუნქტი „------“ კონტროლის ზონაში შემოვიდა სატვირთო სატრანსპორტო საშუალება, რომელშიც განთავსებული იყო ინდ. მეწარმე ------ (ს/ნ -----) კუთვნილი, №----- (08.01.2026) საბაჟო დეკლარაციით საქონლის თავისუფალ მიმოქცევაში გაშვების პროცედურაში წინასწარ დეკლარირებული საქონელი – ავტომობილის მეორადი ნაწილები (ბრუტო წონა – 5 500 კგ; საბაჟო ღირებულება – 24866.63 ლარი). აღნიშნული დეკლარაციისთვის მონაცემთა ავტომატიზებული სისტემა „-----“-ის მიერ განისაზღვრა „------“. გამომდინარე აქედან, სატრანსპორტო საშუალება და მასში განთავსებული საქონელი, შემდგომი საბაჟო კონტროლის ღონისძიებების განხორციელების მიზნით, გაიგზავნა გაფორმების ეკონომიკური ზონა „-----“ დანიშნულებით.\nსატრანსპორტო საშუალების გაფორმების ეკონომიკური ზონა „------“ კონტროლის ზონაში გამოცხადების შემდეგ, საბაჟო ორგანოს უფლებამოსილი პირის მიერ განხორციელდა დეკლარაციისა და თანმხლები დოკუმენტების კამერალური შემოწმება და საქონლის დათვალიერება, რის შედეგადაც დეკლარირებულ საქონელთან ერთად აღმოჩენილ იქნა არადეკლარირებული საქონელი – ავტომობილის მეორადი ნაწილები 360 კგ.\nსაბაჟო დეპარტამენტის საბაჟო ღირებულებისა და საქონლის კლასიფიკაციის სამმართველოს ექსპერტიზის 2026 წლის 13 იანვრის №----- დასკვნის მიხედვით, არადეკლარირებული საქონლის საბაჟო ღირებულებად განისაზღვრა – 603.41 აშშ დოლარი (1627.64 ლარი).\nვინაიდან ------- მხრიდან ადგილი ჰქონდა საქართველოს საბაჟო ტერიტორიაზე 3 000 ლარამდე ღირებულების საქონლის საბაჟო კონტროლისგან მალულად შემოტანას, გაფორმების ეკონომიკური ზონა „------“ უფლებამოსილი პირის მიერ 2026 წლის 13 იანვარს შედგენილ იქნა №------საბაჟო სამართალდარღვევის ოქმი, რომლითაც ------ (ს/ნ ------) დაეკისრა საქართველოს საბაჟო კოდექსის 168-ე მუხლის პირველი ნაწილით გათვალისწინებული პასუხისმგებლობა და სანქციის სახით შეეფარდა ჯარიმა 1627.64 ლარის (საქონლის საბაჟო ღირებულების 100 პროცენტის) ოდენობით.\nჯარიმის თანხის გადახდის შემდეგ, არადეკლარირებული საქონლის გაფორმების მიზნით, ცვლილება იქნა შეტანილი №----- საბაჟო დეკლარაციაში და საქონელი გაშვებულ იქნა თავისუფალ მიმოქცევაში.\nოქმის შევსებისას დაშვებულ იქნა შეცდომა, რაც გასწორდა საბაჟო დეპარტამენტის 2026 წლის 3 თებერვლის №2163 ბრძანებით. \nშემოსავლების სამსახურმა მიიჩნია, რომ საჩივარი არ უნდა დაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-6 ნაწილის შესაბამისად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nსაქართველოს საბაჟო კოდექსის მე-13 მუხლის მიხედვით, პირის მიერ საბაჟო დეკლარაციის, დროებით შენახვის დეკლარაციის, საქონლის შემოტანის ზოგადი დეკლარაციის, საქონლის გატანის ზოგადი დეკლარაციის, რეექსპორტის დეკლარაციის ან რეექსპორტის შეტყობინების წარდგენა, აგრეთვე ავტორიზაციის ან საბაჟო ორგანოს სხვა გადაწყვეტილების მისაღებად განაცხადის წარდგენა წარმოშობს აღნიშნული პირის ვალდებულებას:\nა) დეკლარაციაში, შეტყობინებაში ან განაცხადში ინფორმაცია ასახოს სწორად და სრულად;\nბ) უზრუნველყოს, რომ დეკლარაციისთვის, შეტყობინებისთვის ან განაცხადისთვის დართული დოკუმენტი იყოს ნამდვილი, სწორი და ძალაში მყოფი; \nგ) შეასრულოს საქონლის საბაჟო პროცედურაში მოქცევასთან ან ნებადართული საქმიანობის განხორციელებასთან დაკავშირებული მოთხოვნები.\nსაქართველოს საბაჟო კოდექსის 73-ე მუხლის პირველი ნაწილის მიხედვით, საქართველოს საბაჟო ტერიტორიაზე შემოტანილი საქონელი საბაჟო გამშვებ პუნქტში ან საბაჟო ორგანოს მიერ განსაზღვრულ ან მასთან შეთანხმებულ ნებისმიერ სხვა ადგილზე შემოსვლისთანავე, დაუყოვნებლივ საბაჟო ორგანოს უნდა წარუდგინოს:\nა) პირმა, რომელმაც საქონელი საქართველოს საბაჟო ტერიტორიაზე შემოიტანა;\nბ) პირმა, რომელიცსაქართველოს საბაჟო ტერიტორიაზე საქონლის შემომტანი პირის სახელით ან დავალებით მოქმედებს;\nგ) პირმა, რომელმაც საქონლის საქართველოს საბაჟო ტერიტორიაზე შემოტანის შემდეგ აიღო მისი გადაზიდვის პასუხისმგებლობა.\nსაქართველოს საბაჟო კოდექსის 163-ე მუხლის პირველი ნაწილის შესაბამისად, საბაჟო სამართალდარღვევა არის პირის მართლსაწინააღმდეგო ქმედება (მოქმედება ან უმოქმედობა), რომლის ჩადენისთვისაც ამ კოდექსით გათვალისწინებულია პასუხისმგებლობა.\nამავე კოდექსის 168-ე მუხლის პირველი ნაწილით დადგენილია, რომ საქონლის (გარდა ნაღდი ფულისა და ფასიანი ქაღალდისა) საქართველოს საბაჟო ტერიტორიაზე შემოტანა ან საქართველოს საბაჟო ტერიტორიიდან გატანა (გარდა ამ მუხლის მე-3 ნაწილით გათვალისწინებული შემთხვევისა) საბაჟო კონტროლის გვერდის ავლით ან მისგან მალულად – იწვევს დაჯარიმებას საქონლის საბაჟო ღირებულების 100 პროცენტის ოდენობით ან საქონლის ან/და სატრანსპორტო საშუალების უსასყიდლოდ ჩამორთმევას.\nდადგენილია, რომ მომჩივნის მხრიდან ადგილი ჰქონდა საქართველოს საბაჟო ტერიტორიაზე საქონლის საბაჟო კონტროლისგან მალულად შემოტანის ფაქტს, რაც არის პირის მართლსაწინააღმდეგო ქმედება (მოქმედება ან უმოქმედობა), რომლის ჩადენისთვისაც საქართველოს საბაჟო კოდექსით გათვალისწინებულია პასუხისმგებლობა. ამდენად, მომჩივნისთვის სადავო ოქმით საქართველოს საბაჟო კოდექსის 168-ე მუხლის პირველი ნაწილის შესაბამისად დაკისრებული პასუხისმგებლობა მართლზომიერია. \nსაგულისხმოა, რომ მომჩივანს იგივე ქმედების ჩადენის გამო წარსულშიც აქვს პასუხისმგებლობა დაკისრებული. შესაბამისად მისთვის ცნობილია წარდგენილ საბაჟო დეკლარაციაში ინფორმაციის სწორად ასახვის ვალდებულების თაობაზე.\nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ სადავო ადმინისტრაციული აქტი და დაკისრებული პასუხისმგებლობა შეესაბამება საქართველოს კანონმდებლობით გათვალისწინებულ მოთხოვნებს და არ არსებობს საჩივრის დაკმაყოფილების საფუძველი. \nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ:\n1. ----- (პ/ნ ------) საჩივარი არ დაკმაყოფილდეს;\n2. ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის: თბილისი, ვახტანგ გორგასლის ქ. №16) ან თბილისის საქალაქო სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესით, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/06da89ef-24d0-40a3-97d2-3c104df713c4",
        "type": "დოკუმენტი"
    },
    {
        "id": "e68fe638-4d1f-42fd-99f6-23c29792cd2e",
        "title": "ბრძანება №2547",
        "date": "2026-02-06T00:00:00",
        "content": "N 2547\n06 თებერვალი 2026\nბ რ ძ ა ნ ე ბ ა \nფ/პ --------ის (ს/ნ ----------------) \n(მის.: --------------------------------) \n2026 წლის 8 იანვრის საჩივრის \nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 4 თებერვალს გამართულ სხდომაზე (ოქმი №10) განიხილა ფ/პ --------ის (ს/ნ ----------------) №------/1/2026 საჩივარი, შემოსავლების სამსახურის აუდიტის დეპარტამენტის 2025 წლის 9 დეკემბრის №081-324 კორექტირებულ საგადასახადო მოთხოვნასთან დაკავშირებით. \nსადავო საკითხი \nსაგადასახადო შემოწმების გადაანგარიშების შედეგებთან დაკავშირებით: გადასახადის გადამხდელი არ ეთანხმება გადაანგარიშების შედეგებს, მაგრამ არგუმენტი/პოზიცია საჩივარში არ აქვს მითითებული. \nფაქტობრივი გარემოებები:\nსაქმეში არსებული მასალებით დგინდება, რომ შემოსავლების სამსახურის 2025 წლის 3 ივნისის №11282 ბრძანებით აუდიტის დეპარტამენტის 2022 წლის 28 სექტემბრის №081-170 საგადასახადო მოთხოვნასთან დაკავშირებით 2025 წლის 14 და 30 აპრილის საჩივრები ნაწილობრივ დაკმაყოფილდა, კერძოდ, ბრძანების სარეზოლუციო ნაწილის მიხედვით:\n„1. ფ/პ --------ის (ს/ნ ----------------) საჩივრები დაკმაყოფილდეს ნაწილობრივ;\n2. პირველ სადავო საკითხთან დაკავშირებით, დაევალოს აუდიტის დეპარტამენტს, გადასახადის გადამხდელის მიერ 2020-2021 წლებში რეალიზებული საცხოვრებელი ბინების დღგ-ით დასაბეგრ ოპერაციად განხილვის საფუძვლით დარიცხული თანხები დაუქვემდებაროს შემცირებას;\n3. მე-2 სადავო საკითხთან დაკავშირებით, დაევალოს აუდიტის დეპარტამენტს, გადასახადის გადამხდელის არგუმენტაციის გათვალისწინებით, ყოველმხრივ შეისწავლოს/გამოიკვლიოს კომერციული ფართების/სარდაფის ეკონომიკურ საქმიანობაში გამოყენების ფაქტი და თუ არ დადასტურდება რეალიზაციამდე ბოლო 2 წლის განმავლობაში მათი ეკონომიკურ საქმიანობაში გამოყენება, აღნიშნულის საფუძვლით, საშემოსავლო გადასახადის ნაწილში განსაზღვრული საგადასახადო ვალდებულებები დაუქვემდებაროს შემცირებას;\n4. დანარჩენ ნაწილში საჩივრები არ დაკმაყოფილდეს.“ \nშემოსავლების სამსახურის 2025 წლის 3 ივნისის №11282 ბრძანების აღსრულების მიზნით, აუდიტის დეპარტამენტმა გამოსცა 2025 წლის 3 დეკემბრის დასკვნა საგადასახადო შემოწმების შედეგების გადაანგარიშებაზე, რომლის მიხედვითაც დარიცხული თანხები სულ შემცირდა 84 118 ლარით. აღნიშნულზე, გადასახადის გადამხდელს წარედგინა 2025 წლის 9 დეკემბრის №081-324 კორექტირებული საგადასახადო მოთხოვნა.\nსაგადასახადო შემოწმების შედეგების გადაანგარიშების თაობაზე გამოცემული დასკვნის მიხედვით დგინდება შემდეგი: \n. შემოსავლების სამსახურის გადაწყვეტილების შესაბამისად, შემცირებას დაექვემდებარა ფ/პ --------ის (ს/ნ ----------------) მიერ 2020-2021 წლებში რეალიზებული საცხოვრებელი ბინების დღგ-ით დასაბეგრ ოპერაციად განხილვის საფუძვლით დარიცხული თანხები. აღნიშნულის გათვალისწინებით შეიცვალა დღგ-ის სავალდებულო რეგისტრაციის თარიღი და ახალ თარიღად განესაზღვრა 2021 წლის 7 მაისი.\n. აუდიტის დეპარტამენტის მიერ მოხდა კომერციული ფართების/სარდაფის ეკონომიკურ საქმიანობაში გამოყენების ფაქტის შესწავლა. კერძოდ, საჯარო რეესტრის მონაცემების მიხედვით არ ფიქსირდება იჯარის ან რეალიზაციის ფაქტი. აღნიშნულის გარდა, გადასახადის გადამხდელის მიერ გამოგზავნილი კომერციული ფართების სურათებიდან ირკვევა, რომ ის ჯერ კიდევ სარემონტოა. ყოველივე ზემოაღნიშნულიდან გამომდინარე, კომერციული ფართების/სარდაფის ნაწილში დარიცხული საშემოსავლო გადასახადი დაექვემდებარა შემცირებას.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nსაქართველოს საგადასახადო კოდექსის 304-ე მუხლის 2\n1\n ნაწილის თანახმად, თუ გასაჩივრებული გადაწყვეტილება/საგადასახადო მოთხოვნა გამოცემულია დავის განმხილველი ორგანოს მიერ მიღებული გადაწყვეტილების შესაბამისად, დავის განმხილველი ორგანო იღებს გადაწყვეტილებას საჩივრის დაკმაყოფილებაზე უარის თქმის შესახებ. აღნიშნულ საკითხს იხილავს ის ორგანო, რომლის მიერ მიღებული გადაწყვეტილების მიხედვითაც იქნა გამოცემული გასაჩივრებული გადაწყვეტილება/საგადასახადო მოთხოვნა. \nშემოსავლების სამსახური მიუთითებს საგადასახადო შემოწმების შედეგების გადაანგარიშების თაობაზე აუდიტის დეპარტამენტის მიერ გამოცემულ დასკვნაზე, რომლის თანახმად, შემოსავლების სამსახურის ბრძანების გათვალისწინებით, აუდიტის დეპარტამენტის მიერ შემცირებულ იქნა, როგორც 2020-2021 წლებში რეალიზებული საცხოვრებელი ბინების დღგ-ით დასაბეგრ ოპერაციად განხილვის საფუძვლით დარიცხული დღგ, ასევე, კომერციული ფართების/სარდაფის რეალიზაციის შედეგად საშემოსავლო გადასახადში განსაზღვრული საგადასახადო ვალდებულებები.\nამასთან, შემოსავლების სამსახური აღნიშნავს, რომ მომჩივანს საგადასახადო დავის ეტაპზე არ აქვს წარმოდგენილი ისეთი არგუმენტი/მტკიცებულება, რომელიც შეცვლიდა საგადასახადო შემოწმების შედეგების გადაანგარიშებაზე გამოცემულ დასკვნაში ასახულ ფაქტობრივ გარემოებებს.\nსაქმეზე არსებული მტკიცებულებების, აუდიტის დეპარტამენტის მიერ შედგენილი დასკვნის და შესაბამისად, განხორციელებული გადაანგარიშების შედეგებზე დაყრდნობით, შემოსავლების სამსახური მიიჩნევს, რომ შემოსავლების სამსახურის გადაწყვეტილების აღსრულება განხორციელებულია საქმისთვის არსებითი მნიშვნელობის მქონე ყველა გარემოების გამოკვლევის/შესწავლის საფუძველზე, გასაჩივრებული ადმინისტრაციული აქტის შინაარსი შეესაბამება დავის განხილვისას მიღებულ გადაწყვეტილებას და არ არსებობს წარმოდგენილი საჩივრის დაკმაყოფილების სამართლებრივი საფუძველი. \nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ: \n1. ფ/პ --------ის (ს/ნ ----------------) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. ქუთაისი, ვიქტორ კუპრაძის ქ. №11), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/e68fe638-4d1f-42fd-99f6-23c29792cd2e",
        "type": "დოკუმენტი"
    },
    {
        "id": "1731c19b-63bb-4935-b1fb-51939b9a9338",
        "title": "ბრძანება №2709",
        "date": "2026-02-06T00:00:00",
        "content": "N 2709\n06 თებერვალი 2026\nბ რ ძ ა ნ ე ბ ა \nსს „-----------ის“ (ს/ნ ---------------) \n(მის.:-----------------------------------) \n2026 წლის 8 იანვრის საჩივრის \nნაწილობრივ დაკმაყოფილების თაობაზე\nშემოსავლების სამსახურმა დავების განხილვის საბჭოს 2026 წლის 5 თებერვლის სხდომაზე (ოქმი №11) განიხილა სს „-----------ის“ (ს/ნ ---------------)\n \n2026 წლის 8 იანვრის №----/1/2026 საჩივარი, შემოსავლების სამსახურის აუდიტის დეპარტამენტის 2025 წლის 10 დეკემბრის №007-349 საგადასახადო მოთხოვნასთან დაკავშირებით. \nსადავო საკითხები: \n1. გადასახადის გადამხდელი ეთანხმება მიწაზე ქონების გადასახადის დარიცხვას, თუმცა, არ ეთანხმება ქონების გადასახადს, კერძოდ, შემოწმების მიერ განსაზღვრულ ქონების შეფასებას. განმარტავს, რომ გააჩნია სსიპ ლევან სამხარაულის სახელობის სასამართლო ექსპერტიზის ეროვნული ბიუროს დასკვნა, რომლის მიხედვით კომპანიის საკუთრებაში არსებული ქონების ღირებულება შემოწმების მიერ განსაზღვრულზე ბევრად ნაკლებია. ითხოვს დარიცხული თანხების კორექტირებას.\n2. გადასახადის გადამხდელი ითხოვს ჯარიმის მოხსნას. \nფაქტობრივი გარემოებები: \nსაქმის მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 22 ოქტომბრის №23241 და 21 ნოემბრის №25696 ბრძანებების საფუძველზე ჩატარდა სს „-----------ის“ (ს/ნ ---------------) საქმიანობის კამერალური საგადასახადო შემოწმება 2022 წლის პირველი იანვრიდან 2025 წლის პირველ სექტემბრამდე საანგარიშო პერიოდებში მიწასა და მასზე დამაგრებული შენობა-ნაგებობის ქონების გადასახადის დაბეგვრის სისწორის დადგენის მიზნით. შემოწმების შედეგებზე 2025 წლის 9 დეკემბერს შედგენილ იქნა საგადასახადო შემოწმების აქტი, გამოიცა აუდიტის დეპარტამენტის 2025 წლის 10 დეკემბრის №27184 ბრძანება და ამავე თარიღის №007-349 საგადასახადო მოთხოვნა, რომლის მიხედვით გადამხდელს გადამხდელს დამატებით გადასახდელად განესაზღვრა სულ 56 036 ლარის ოდენობით, მათ შორის გადასახადი 37 514 ლარი, ჯარიმა 15 342 ლარი და საურავი 3 180 ლარი.\nსაგადასახადო შემოწმების აქტის მიხედვით საგადასახადო ვალდებულებები განსაზღვრულია შემდეგი გარემოებებით:\nშემოსავლების სამსახურის გადასახადების ადმინისტრირების საინფორმაციო სისტემის მიხედვით, გადასახადის გადამხდელის საქმიანობას წარმოადგენს საკუთარი ან იჯარით აღებული არასაცხოვრებელი შენობების გაქირავება და მართვა. გადამხდელს საკუთრებაში აქვს არასასოფლოსამეურნეო დანიშნულების მიწის ნაკვეთი, რომელზეც დამაგრებულია ცხრა შენობა-ნაგებობა. შესამოწმებელ პერიოდში გადამხდელს არ აქვს დარიცხული ქონების (მ.შ მიწის) გადასახადი. მიწის ფართობი შეადგენს 11 022 კვ.მ-ს, ხოლო შენობების ჯამური ფართი 2 710 კვ.მ-ს. შემოსავლების სამსახურის ვალის მართვის დეპარტამენტის ექსპერტიზის სამმართველოს მიერ განისაზღვრა აღნიშნული შენობანაგებობების საბაზრო ღირებულება 710 000 ლარის ოდენობით, ხოლო წლების მიხედვით საბაზრო ფასი დაკორექტირდა მშენებლობის ღირებულების ინდექსის გამოყენებით (გამოქვეყნებულია სტატისტიკის ეროვნული სამსახურის ვებგვერდზე). შედეგად, საქართველოს საგადასახადო კოდექსის 201-ე მუხლის საფუძველზე, გადამხდელს დაერიცხა ქონების გადასახადი (მ.შ. მიწაზე ქონების გადასახადი) და საქართველოს საგადასახადო კოდექსის 275-ე მუხლით განსაზღვრული ჯარიმა.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა უნდა დაკმაყოფილდეს ნაწილობრივ შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-6 ნაწილის მიხედვით, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nპირველ სადავო საკითხთან დაკავშირებით,\n შემოსავლების სამსახური მიუთითებს საქართველოს საგადასახადო კოდექსის 201-ე მუხლის პირველი ნაწილის „ა.ა“ ქვეპუნქტზე, რომლის თანახმად, ქონების გადასახადის გადამხდელია რეზიდენტი საწარმო/ორგანიზაცია მის ბალანსზე ძირითად საშუალებად ან/და საინვესტიციო ქონებად აღრიცხულ აქტივებზე, დაუმონტაჟებელ მოწყობილობებზე, დაუმთავრებელ მშენებლობაზე, აგრეთვე მის მიერ ლიზინგით გაცემულ ქონებაზე.\nსაქართველოს საგადასახდო კოდექსის 202-ე მუხლის პირველი ნაწილის თანახმად, საწარმოსთვის/ორგანიზაციისთვის ქონების გადასახადის წლიური განაკვეთი განისაზღვრება დასაბეგრი ქონების ღირებულების არა უმეტეს 1 პროცენტის ოდენობით. ამ ნაწილის მიზნებისათვის დასაბეგრი ქონების ღირებულება არის საშუალო წლიური საბალანსო ნარჩენი ღირებულება (გამოიანგარიშება კალენდარული წლის დასაწყისისა და ბოლოსთვის აქტივების საშუალო ღირებულების მიხედვით).\nსაქართველოს საგადასახადო კოდექსის 205-ე მუხლის მე-2 ნაწილის თანახმად, საწარმო/ორგანიზაცია ქონების გადასახადის დეკლარაციას შესაბამის საგადასახადო ორგანოს წარუდგენს არა უგვიანეს კალენდარული წლის პირველი აპრილისა და ამავე ვადაში იხდის ქონების გადასახადს, გარდა ამ მუხლის მე-7 ნაწილით გათვალისწინებული შემთხვევისა. დეკლარაციაში მონაცემები დასაბეგრი ქონების შესახებ შეიტანება გასული საგადასახადო წლის მიხედვით, ხოლო დასაბეგრი მიწის შესახებ – მიმდინარე საგადასახადო წლის მიხედვით.\nამავე მუხლის მე-3 ნაწილის თანახმად, საწარმო/ორგანიზაცია ქონებაზე გადასახადს იხდის მიმდინარე გადასახდელის სახით, გასული საგადასახადო წლის წლიური გადასახადის ოდენობით, არა უგვიანეს საგადასახადო წლის 15 ივნისისა.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს ზოგადი ადმინისტრაციული კოდექსის 96-ე მუხლის თანახმად, ადმინისტრაციული ორგანო ვალდებულია ადმინისტრაციული წარმოებისას გამოიკვლიოს საქმისათვის ყველა მნიშვნელოვანი გარემოება და გადაწყვეტილება მიიღოს ამ გარემოებათა შეფასებისა და ურთიერთშეჯერების საფუძველზე.\nმოქმედი კანონმდებლობის მიხედვით, ინდივიდუალური ადმინისტრაციულ-სამართლებრივი აქტი, რომელიც გამოცემულია წერილობითი სახით, აუცილებელია შეიცავდეს დასაბუთებას, კერძოდ, მასში მითითებული უნდა იყოს ის სამართლებრივი და ფაქტობრივი წანამძღვრები, რომელთა საფუძველზეც გამოიცა იგი. იმ შემთხვევაშიც კი, თუ ადმინისტრაციული ორგანო მოქმედებს დისკრეციული უფლებამოსილების ფარგლებში, იგი ვალდებულია, აქტის დასაბუთებაში მიუთითოს იმ გარემოებებზე, რომლებიც საფუძვლად დაედო მის მიერ მიღებულ გადაწყვეტილებას.\nდადგენილი ფაქტობრივი გარემოებაა, რომ გადასახადის გადამხდელის საკუთრებაში გააჩნია არასასოფლო-სამეურნეო დანიშნულების მიწის ნაკვეთი, რომელზეც დამაგრებულია ცხრა შენობანაგებობა. შესამოწმებელ პერიოდში გადამხდელს არ აქვს დეკლარირებული საკუთრებაში არსებული ქონება მ.შ. მიწა. შემოსავლების სამსახურის ვალის მართვის დეპარტამენტის ექსპერტიზის სამმართველოს მიერ განისაზღვრა აღნიშნული შენობა-ნაგებობების საბაზრო ღირებულება 710 000 ლარის ოდენობით, ხოლო წლების მიხედვით საბაზრო ფასი დაკორექტირდა მშენებლობის ღირებულების ინდექსის გამოყენებით (გამოქვეყნებულია სტატისტიკის ეროვნული სამსახურის ვებგვერდზე). შედეგად, გადამხდელს დაერიცხა ქონების გადასახადი (მ.შ. მიწაზე ქონების გადასახადი).\nშემოსავლების სამსახური ყურადღებას ამახვილებს გადასახადის გადამხდელის მიერ საჩივარზე დანართის სახით წარმოდგენილ სსიპ ლევან სამხარაულის სახელობის სასამართლო ექსპერტიზის ეროვნული ბიუროს დასკვნაზე, რომლის მიხედვით გადამხდელი განმარტავს, რომ კომპანიის საკუთრებაში არსებული ქონების ღირებულება შემოწმების მიერ განსაზღვრულზე ბევრად ნაკლებია.\nზემოაღნიშნული სამართლებრივი ნორმების, დადგენილი ფაქტობრივი გარემოებებისა და გადასახადის გადამხდელის მიერ წარმოდგენილი არგუმენტაციის გათვალისწინებით, შემოსავლების სამსახური მიიჩნევს, რომ პირველი სადავო საკითხი საჭიროებს დამატებით შესწავლას. კერძოდ, ქონების საბაზრო ღირებულების დაზუსტების მიზნით, უნდა დაევალოს აუდიტის დეპარტამენტს, შეისწავლოს საჩივარზე თანდართული სსიპ ლევან სამხარაულის სახელობის სასამართლო ექსპერტიზის ეროვნული ბიუროს დასკვნა და შესწავლის შედეგების გათვალისწინებით, სათანადო საფუძვლების არსებობის შემთხვევაში, განახორციელოს საგადასახადო ვალდებულებების კორექტირება (შემცირება). \nმე-2 სადავო საკითხთან დაკავშირებით,\n შემოსავლების სამსახური მიუთითებს საქართველოს საგადასახადო კოდექსის 43-ე მუხლის მე-4 ნაწილზე, რომლის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით.\nამავე კოდექსის 270-ე მუხლის პირველი და მე-2 ნაწილების თანახმად:\n1. საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის;\n2. საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 275-ე მუხლის თანახმად:\n1. პირის მიერ საგადასახადო დეკლარაციაში/გაანგარიშებაში გადასახადის თანხის შემცირება, თუ იგი გამოწვეულია საგადასახადო კონტროლის განმახორციელებელი ორგანოს მიერ პირის საგადასახადო ვალდებულების წარმოშობის მომენტის (პერიოდის) შეცვლით, იწვევს პირის დაჯარიმებას შემცირებული გადასახადის თანხის 10 პროცენტის ოდენობით.\n2. საგადასახადო დეკლარაციაში/გაანგარიშებაში გადასახადის თანხის შემცირება, გარდა ამ მუხლის პირველი, 2\n1\n და 2\n2\n ნაწილებით გათვალისწინებული შემთხვევებისა, იწვევს დაჯარიმებას შემცირებული გადასახადის თანხის 50 პროცენტის ოდენობით.\n2\n 1\n .საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტს არ აღემატება, იწვევს დაჯარიმებას შემცირებული გადასახადის თანხის 10 პროცენტის ოდენობით.\n2 \n2\n . საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტზე მეტია და 20 პროცენტს არ აღემატება, იწვევს დაჯარიმებას შემცირებული გადასახადის თანხის 25 პროცენტის ოდენობით.\nსაქართველოს საგადასახადო კოდექსის 269-ე მუხლის მე-7 ნაწილის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.შემოსავლების სამსახური მიუთითებს საქმეში არსებულ ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები. ამასთან, მომჩივანს არ აქვს წარმოდგენილი საჩივარში მითითებული არგუმენტაციის დამადასტურებელი მტკიცებულებები შემოწმებით განსაზღვრული სანქციის არამართლზომიერებასთან დაკავშირებით.\nზემოაღნიშნული სამართლებრივი ნორმებისა და საქმეზე არსებული მასალების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად დარიცხული ჯარიმა განსაზღვრულია საგადასახადო კანონმდებლობის შესაბამისად, ამასთან, განსახილველ შემთხვევაში საგადასახადო შემოწმების შედეგად დარიცხული ჯარიმის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ: \n1. სს „-----------ის“ (ს/ნ ---------------) საჩივარი დაკმაყოფილდეს ნაწილობრივ;\n2. პირველ სადავო საკითხთან დაკავშირებით, ქონების საბაზრო ღირებულების დაზუსტების მიზნით, დაევალოს აუდიტის დეპარტამენტს, შეისწავლოს საჩივარზე თანდართული სსიპ ლევან სამხარაულის სახელობის სასამართლო ექსპერტიზის ეროვნული ბიუროს დასკვნა და შესწავლის შედეგების გათვალისწინებით, სათანადო საფუძვლების არსებობის შემთხვევაში, განახორციელოს საგადასახადო ვალდებულებების კორექტირება (შემცირება);\n3. დანარჩენ ნაწილში საჩივარი არ დაკმაყოფილდეს;\n4. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/1731c19b-63bb-4935-b1fb-51939b9a9338",
        "type": "დოკუმენტი"
    },
    {
        "id": "e825e13b-4785-4718-b5aa-1c8d54020f9f",
        "title": "ბრძანება №2808",
        "date": "2026-02-10T00:00:00",
        "content": "N 2808\n10 თებერვალი 2026 \nბრძანება\nშპს „-------“ (ს/ნ „-------“)\n(მის.: „-------“)\n2026 წლის 12 იანვრის საჩივრის\nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 5 თებერვლის სხდომაზე (ოქმი №11) განიხილა შპს „-------“ (ს/ნ „-------“) 2026 წლის 12 იანვრის №99884/1/2026 საჩივარი, შემოსავლების სამსახურის აუდიტის დეპარტამენტის 2025 წლის 18 დეკემბრის №024-135 საგადასახადო მოთხოვნასთან დაკავშირებით. \nსადავო საკითხები: \n1. გადამხდელი არ ეთანხმება საბანკო ანგარიშიდან გატანილი თანხების დივიდენდად განხილვას და მოგების/საშემოსავლო გადასახადებით დაბეგვრას. აცხადებს, რომ საქვეანგარიშოდ გატანილ თანხაზე ოპერატორს მითითებული აქვს დივიდენდი, რაც არის შეცდომა და რაც ასევე არ გაკონტროლდა თანხის გამტანის მიერ.\n2.გადამხდელი არ ეთანხმება არარეზიდენტ პირებზე გადახდილი თანხების გადახდის წყაროსთან დაბეგვრას. აცხადებს, რომ შემოწმებისთვის წარდგენილ იქნა გადაზიდვებზე მომსახურე საწარმოს მიერ გამოგზავნილი დოკუმენტი, რაც ადასტურებდა იმას, რომ ყველა მძღოლი არის \"------\"-ის რესპუბლიკის რეზიდენტები და იბეგრებიან \"------\"-ის ტერიტორიაზე. \nფაქტობრივი გარემოებები: \nსაქმის მასალებით დგინდება, რომ შემოსავლების სამსახურის აუდიტის დეპარტამენტის 2025 წლის 26 ივნისის №13709 ბრძანების საფუძველზე განხორციელდა შპს „-------“ (ს/ნ „-------“) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2022 წლის პირველი იანვრიდან 2025 წლის პირველ ივნისამდე საანგარიშო პერიოდები. საგადასახადო შემოწმების შედეგებზე 2025 წლის 17 დეკემბერს შედგა საგადასახადო შემოწმების აქტი, გამოიცა 2025 წლის 18 დეკემბრის №27806 ბრძანება და ამავე თარიღის №024-135 საგადასახადო მოთხოვნა, რომლის საფუძველზე გადასახადის გადამხდელს დამატებით გადასახდელად განესაზღვრა სულ 154 884 ლარი, მათ შორის გადასახადი 84 378 ლარი, ჯარიმა 42 188 ლარი და საურავი 28 317 ლარი.\nსაგადასახადო შემოწმების აქტის მიხედვით, სადავო საკითხებთან დაკავშირებით, საგადასახადო ვალდებულებები განსაზღვრულია შემდეგი გარემოებით: \n1. შპს „--------“ ძირითად საქმიანობას წარმოადგენს იმპორტირებული თაბაშირის ქვის შეძენა/რეალიზაცია. კომპანია შესამოწმებელ პერიდში არ აწარმოებდა ბუღალტრულ აღრიცხვას, ხოლო საბანკო ამონაწერების შესწავლის შედეგად დგინდება, რომ საწარმოს ანგარიშიდან 2022 წელს დირექტორთან, რომელიც ამასთანავე არის კომპანიის 100% წილის მფლობელი, გადარიცხული აქვს 106 000 ლარი, რომელიც მოგების გადასახადით არ აქვს დაბეგრილი. საქართველოს საგადასახადო კოდექსის 73-ე, 97-ე, 98\n1\n, 130-ე და 154-ე მუხლების საფუძველზე, დადგინდა გადასახადის გადამხდელის მოგებით/საშემოსავლო გადასახადებით დასაბეგრი ბაზა და პირს დაერიცხა შესაბამისი გადასახადები, ასევე ჯარიმა ამავე კოდექსის 275-ე მუხლის შესაბამისად.\n2. შესამოწმებელ პერიოდში გადასახადის გადამხდელს იმპორტირებულ საქონელზე უფიქსირდება არარეზიდენტი ფიზიკური პირების მიერ გაწეული ტრანსპორტირების მომსახურება ჯამში 642 739 ლარი, რომელიც გადახდის წყაროსთან არ არის დაბეგრილი. გადასახადის გადამხდელს შემოწმებისათვის არ წარმოუდგენია ზემოაღნიშნული ფიზიკური პირების რეზიდენტობის დამადასტურებელი ცნობები წლების მიხედვით. საქართველოს საგადასახადო კოდექსის 134-ე და 154-ე მუხლების შესაბამისად, საწარმოს მიერ გადაზიდვის მომსახურებისათვის გადახდილი თანხები დაიბეგრა 10%-იანი განაკვეთით გადახდის წყაროსთან საშემოსავლო გადასახადით. პირს ასევე დაერიცხა ჯარიმა ამავე კოდექსის 275-ე მუხლის შესაბამისად.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო: \nსართველოს საგადასახადო კოდექსის 302-ე მუხლის მე-6 ნაწილის მიხედვით, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nპირველ სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე. \nსაქართველოს საგადასახადო კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას.\nშემოსავლების სამსახური მიუთითებს საქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტზე, რომლის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს.\nსაქართველოს საგადასახადო კოდექსის მე-8 მუხლის მე-12 ნაწილის თანახმად, დივიდენდი არის აქციონერის/მოწილის მიერ აქციებიდან ან უფლებებიდან (წილებიდან) მიღებული (მათ შორის, პრივილეგირებული აქციებიდან პროცენტის სახით მიღებული) ნებისმიერი შემოსავალი, რომელიც მიიღება მოგების განაწილების შედეგად და რომელსაც იურიდიული პირი უნაწილებს აქციონერებს/მოწილეებს, კაპიტალში მათი კუთვნილი აქციების/უფლებების პროპორციულად ან პროპორციის დაცვის გარეშე; რეპო შეთანხმების, ფასიანი ქაღალდების გასესხებისა და ფინანსური გირავნობის შემთხვევაში გამყიდველის/გამსესხებლის მიერ მყიდველისგან/მსესხებლისგან მიღებული საკომპენსაციო თანხა, რომელიც არის ასეთი გარიგების მოქმედების პერიოდში ფასიანი ქაღალდებიდან რეალურად მიღებული დივიდენდი. ამასთანავე, დივიდენდს არ მიეკუთვნება:\nა) იურიდიული პირის ლიკვიდაციისას ან აქციის/წილის გამოსყიდვისას ფულადი ან ნატურალური ფორმით განხორციელებული გადახდა/განაცემი, რომელიც კაპიტალში (განთავსებულსა და საემისიოში) აქციონერის/პარტნიორის მიერ განხორციელებული შენატანის ოდენობას არ აღემატება;\nბ) იურიდიული პირის აქციონერზე/მოწილეზე განხორციელებული გადახდა ამავე იურიდიული პირის აქციის/წილის საკუთრებაში გადაცემით, გარდა რეზიდენტი იურიდიული პირის მიერ საქართველოში საჯარო შეთავაზების გზით გამოშვებული და საქართველოს ეროვნული ბანკის მიერ აღიარებულ ორგანიზებულ ბაზარზე სავაჭროდ დაშვებული წილობრივი ფასიანი ქაღალდის გადაცემისა.\nსაქართველოს საგადასახადო კოდექსის 97-ე მუხლის პირველი ნაწილის „ა“ ქვეპუნქტის თანახმად, რეზიდენტი საწარმოს (გარდა ამ მუხლის მე-2, მე-8 და მე-9 ნაწილებით გათვალისწინებული შემთხვევებისა) მოგების გადასახადით დაბეგვრის ობიექტია განაწილებული მოგება.\nსაქართველოს საგადასახადო კოდექსის 98\n1\n მუხლის პირველი ნაწილის შესაბამისად, განაწილებული მოგება არის მოგება, რომელიც საწარმოს მიერ მის პარტნიორზე დივიდენდის სახით, ფულადი ან არაფულადი ფორმით ნაწილდება.\nსაქართველოს საგადასახადო კოდექსის 130-ე მუხლის პირველი ნაწილის თანახმად, რეზიდენტი საწარმოს მიერ ფიზიკური პირისთვის, არასამეწარმეო (არაკომერციული) იურიდიული პირისთვის ან არარეზიდენტი საწარმოსთვის გადახდილი დივიდენდები იბეგრება გადახდის წყაროსთან გადასახდელი თანხის 5-პროცენტიანი განაკვეთით.\nსაქართველოს საგადასახადო კოდექსის 154-ე მუხლის პირველის ნაწილის „ზ“ ქვეპუნქტის თანახმად, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, კერძოდ რეზიდენტი საწარმო, რომელიც პირს უხდის დივიდენდს.\nამავე მუხლის მე-2 ნაწილის „ა“ და „ბ“ ქვეპუნქტების თანახმად, გადახდის წყაროსთან გადასახადის დაკავებისას:\nა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი ვალდებულია ბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nშემოსავლების სამსახური ყურადღებას ამახვილებს დადგენილ ფაქტობრივ გარემოებაზე, რომლის თანახმად, საბანკო ამონაწერების მიხედვით, საწარმოს ანგარიშიდან 2022 წელს დირექტორთან, რომელიც ამასთანავე არის კომპანიის 100% წილის მფლობელი, გადარიცხული აქვს 106 000 ლარი, რომელიც არ აქვს დაბეგრილი. აღნიშნულიდან გამომდინარე, პირს დაერიცხა მოგების და საშემოსავლო გადასახადები.\nამასთან, შემოსავლების სამსახური აღნიშნავს, რომ დავის წარმოების პროცესში არ ყოფილა წარმოდგენილი მომჩივნის პოზიციის დამადასტურებელი რაიმე არგუმენტები/მტკიცებულებები, რომლებიც შეცვლიდა საგადასახადო შემოწმებით დადგენილ ფაქტობრივ გარემოებებს.\nზემოაღნიშნული სამართლებრივი ნორმების, საქმეში არსებული მასალებისა და დადგენილი ფაქტობრივი გარემოებების გათვალისწინებით, პირველ სადავო საკითხთან დაკავშირებით, შემოსავლების სამსახურმა მიიჩნია, რომ გადასახადის გადამხდელის საგადასახადო ვალდებულებები განსაზღვრულია მართლზომიერად, ხოლო წარმოდგენილი საჩივარი დაუსაბუთებელია და არ უნდა დაკმაყოფილდეს.\nმე-2 სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის მე-100 მუხლის მე-2 ნაწილზე, რომლის თანახმად, არარეზიდენტის ერთობლივი შემოსავალი შედგება საქართველოში არსებული წყაროებიდან მიღებული შემოსავლებისაგან.\nსაქართველოს საგადასახადო კოდექსის 104-ე მუხლის პირველი ნაწილის „ჟ“ ქვეპუნქტის თანახმად, ამ კარის მიზნებისათვის საქართველოში არსებული წყაროდან მიღებულ შემოსავალს განეკუთვნება, საქართველოსა და უცხო ქვეყნებს შორის საერთაშორისო გადაზიდვებში სატრანსპორტო მომსახურებით ან საერთაშორისო კავშირგაბმულობაში ტელესაკომუნიკაციო მომსახურებით მიღებული შემოსავალი.\nსაქართველოს საგადასახადო კოდექსის 134-ე მუხლის პირველი ნაწილის „გ“ ქვეპუნქტის თანახმად, არარეზიდენტის მიერ საქართველოში არსებული წყაროდან მიღებული შემოსავალი, რომელიც არ მიეკუთვნება საქართველოში საგადასახადო აღრიცხვაზე მყოფ არარეზიდენტის მუდმივ დაწესებულებას საქართველოში, იბეგრება გადახდის წყაროსთან გამოქვითვების გარეშე, შემდეგი განაკვეთებით: საწარმოს, ორგანიზაციის ან/და მეწარმე ფიზიკური პირის მიერ საერთაშორისო კავშირგაბმულობის ტელესაკომუნიკაციო მომსახურებისათვის და საერთაშორისო გადაზიდვების სატრანსპორტო მომსახურებისათვის გადახდილი თანხები – 10 პროცენტით.\nსაქართველოს საგადასახადო კოდექსის 154-ე მუხლის პირველი ნაწილის „გ“ ქვეპუნქტის თანახმად, გადახდის წყაროსთან გადასახადის დაკავება ევალება საგადასახადო აგენტს, რომელიც იხდის ამ კოდექსის 134-ე მუხლის პირველი ნაწილით განსაზღვრულ გადასახდელებს.\nამავე მუხლის მე-2 ნაწილის „ა“ და „ბ“ ქვეპუნქტების თანახმად, გადახდის წყაროსთან გადასახადის დაკავებისას: \nა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი ვალდებულია ბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nდადგენილი ფაქტობრივი გარემოების მიხედვით, შესამოწმებელ პერიოდში გადასახადის გადამხდელს იმპორტირებულ საქონელზე უფიქსირდება არარეზიდენტი ფიზიკური პირების მიერ გაწეული ტრანსპორტირების მომსახურება ჯამში 642 739 ლარი, რომელიც გადახდის წყაროსთან არ არის დაბეგრილი. \nაუდიტის დეპარტამენტის წარმომადგენლის განმარტებით, გადასახადის გადამხდელს შემოწმებისათვის არ წარუდგენია ზემოაღნიშნული ფიზიკური პირების რეზიდენტობის დამადასტურებელი ცნობები სრულად წლების მიხედვით, ხოლო გარკვეულ ნაწილზე, რაც შემოწმების პროცესში წარმოადგინა გადამხდელმა, გათვალისწინებულ იქნა. \nყოველივე აღნიშნულიდან გამომდინარე, საწარმოს მიერ გადაზიდვის მომსახურებისათვის გადახდილი თანხები დაიბეგრა 10%-იანი განაკვეთით გადახდის წყაროსთან საშემოსავლო გადასახადით.\nამასთან, შემოსავლების სამსახური აღნიშნავს, რომ დავის წარმოების პროცესში არ ყოფილა წარმოდგენილი მომჩივნის პოზიციის დამადასტურებელი რაიმე არგუმენტები/მტკიცებულებები, რომლებიც შეცვლიდა საგადასახადო შემოწმებით დადგენილ ფაქტობრივ გარემოებებს.\nზემოაღნიშნული სამართლებრივი ნორმების, საქმეში არსებული მასალებისა და დადგენილი ფაქტობრივი გარემოებების გათვალისწინებით, მე-2 სადავო საკითხთან დაკავშირებით, შემოსავლების სამსახურმა მიიჩნია, რომ გადასახადის გადამხდელის საგადასახადო ვალდებულებები განსაზღვრულია მართლზომიერად, ხოლო წარმოდგენილი საჩივარი დაუსაბუთებელია და არ უნდა დაკმაყოფილდეს.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ : \n1. შპს „-------“ (ს/ნ „-------“) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/e825e13b-4785-4718-b5aa-1c8d54020f9f",
        "type": "დოკუმენტი"
    },
    {
        "id": "f241727b-e102-40b2-9998-024509edc006",
        "title": "ბრძანება №2543",
        "date": "2026-02-06T00:00:00",
        "content": "N 2543\n06 თებერვალი 2026 \nბ რ ძ ა ნ ე ბ ა\nშპს „---ის“ (ს/ნ ---) \n(მის.:---) 2026 წლის 8 იანვრის \nსაჩივრის ნაწილობრივ დაკმაყოფილების თაობაზე\nშემოსავლების სამსახურმა დავების განხილვის საბჭოს 2026 წლის 5 თებერვლის სხდომაზე (ოქმი №11) განიხილა შპს „---ის“ (ს/ნ ---) 2026 წლის 8 იანვრის №99820/1/2026 საჩივარი, შემოსავლების სამსახურის აუდიტის დეპარტამენტის 2025 წლის 8 დეკემბრის №071-17 „საგადასახადო მოთხოვნასთან“ დაკავშირებით.\nსადავო საკითხი: \nგადასახადის გადამხდელი არ ეთანხმება შემოწმებით დამატებით გამოვლენილი სატრანსპორტო მომსახურებიდან მიღებული შემოსავლის განსაზღვრას. განმარტავს, რომ ორ განხორციელებულ რეისზე, ერთსა და იმავე პერიოდში, ერთი და იგივე ქვეყანაში (თურქეთში), ერთი და იგივე მანქანით, გამოყენებულ იქნა განსხვავებული ფასი. აცხადებს, რომ ასეთი შემთხვევები სხვადასხვაა. გადამხდელისთვის გაუგებარია ფასწარმოქმნის დროს რითი იხელმძღვანელა აუდიტორმა და რა მიდგომა გამოიყენა. აცხადებს, რომ შესამოწმებელ პერიოდში სრულად დაადეკლარირა შემოსავლი. ბუღალტრულ პროგრამაშიც გაშიფრული იყო მის მფლობელობაში არსებული მანქანების რეისების რაოდენობა და რეისებიდან მიღებული შემოსავალი. გადამხდელისთვის ასევე გაუგებარია აუდიტის დეპარტამენტის მხრიდან რა გახდა საფუძველი იმის, რომ თითქოს სატრანსპორტო საშუალებები დატვირთული კვეთდნენ საზღვარს. \nფაქტობრივი გარემოებები: \nსაქმეში არსებული მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 30 იანვრის №1028 ბრძანების საფუძველზე დაინიშნა შპს „---ის“ (ს/ნ ---) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2022 წლის 1 იანვრიდან 2025 წლის 29 იანვრამდე საანგარიშო პერიოდები. შემოწმების შედეგებზე 2025 წლის 3 დეკემბერს შედგენილ იქნა საგადასახადო შემოწმების აქტი, გამოიცა აუდიტის დეპარტამენტის 2025 წლის 8 დეკემბრის №26973 ბრძანება გადასახადების/გადასახდელების და საგადასახადო სანქციების თანხების დარიცხვის/შემცირების შესახებ და ამავე თარიღის №071-17 საგადასახადო მოთხოვნა, რომლის მიხედვით 06 თებერვალი 2026 N 2543 გადამხდელს დამატებით გადასახდელად განესაზღვრა სულ 48 031 ლარი, მათ შორის, გადასახადი 28 860 ლარი, ჯარიმა 14 430 ლარი და საურავი 4 741 ლარი. \nსაგადასახადო შემოწმების აქტის მიხედვით, საგადასახადო ვალდებულებები განსაზღვრულია შემდეგი გარემოებებით:\nგადამხდელის საქმიანობის საგანს წარმოადგენს საერთაშორისო და ადგილობრივი სატვირთო გადაზიდვების მომსახურება. საერთაშორისო გადაზიდვას ახორციელებს ძირითადად თურქეთის ტერიტორიაზე. უფიქრსირდება ასევე რუსეთის, აზერბაიჯანის და სომხეთის ტერიტორიაზე მომსახურების გაწევაც. აღნიშნული პირის შემოსავლის მიღება და ხარჯების გაწევა ხორციელდება როგორც ნაღდი, ისე უნაღდო ანგარიშსწორებით. გადასახადის გადამხდელმა წარმოადგინა ბუღალტრული პროგრამა ორისი. შემოწმება ნაწილობრივ დაეყრდნო გადამხდელის ბუღალტრულ მონაცემებს. შემოწმების მიერ ასევე დამუშავდა შემოსავლების სამსახურის გადასახადების ადმინისტრირების საინფორმაციო სისტემაში არსებული მონაცემები (მიღებული/გამოწერილი საგადასახადო ანგარიშ-ფაქტურები და საბაჟო საზღვრის კვეთები).\nშემოსავლების სამსახურის გადასახადების ადმინისტრირების საინფორმაციო სისტემაში არსებული ინფორმაციის ანალიზის საფუძველზე გამოირკვა, რომ გადასახადის გადამხდელი ახორციელებდა დამატებით სატრანსპორტო მომსახურებებს, რაზეც შესაბამისი წესით გამოწერილი ინვოისი ან/და საგადასახადო კანონმდებლობით გათვალისწინებული სხვა დოკუმენტი შემოწმებისათვის წარმოდგენილი არ არის, მათ შორის არც საბანკო ამონაწერებში ფიქსირდება ჩარიცხვები. შესაბამისად, იმ სატრანსპორტო მომსახურებებზე, რომლებზეც გადამხდელის მიერ არ იქნა წარმოდგენილი შემოსავლის მიღების დამადასტურებელი დოკუმენტი, ღირებულება გაანგარიშდა დოკუმენტურად დადასტურებული შემოსავლისა და შესაბამისი საზღვრის კვეთების მიხედვით. აღნიშნული მეთოდის შესაბამისად გაანგარიშდა დამატებით განხორციელებული სატრანსპორტო გადაზიდვების შედეგად მიღებული ჯამური შემოსავალი. ვინაიდან, გადასახადის გადამხდელმა შემოწმების მიმდინარეობისას წარმოადგინა ბუღალტრული პროგრამა ორისი, სადაც შემოსავლის მიღებასთან დაკავშირებული საწვავის ხარჯები აქვს ჩამოწერილი (რაც ასევე დადასტურებულია დოკუმენტურად), დამატებით გამოვლენილი შემოსავლიდან, გამოქვითულ იქნა საწვავის ხარჯი სწორედ იმ პროპორციით, რაც გადამხდელის მიერ არის დაფიქსირებული. გარდა ზემოაღნიშნული ფაქტობრივი გარემოებებისა, გადამხდელს ბუღალტრულად უფიქსირდება დებიტორული და კრედიტორული ნაშთები.\nშემოწმების მიერ მოთხოვნილ იქნა შედარების აქტები აღნიშნულ პირებთან და გამოვლინდა გარკვეული სხვაობები, რამაც ასევე მოახდინა გავლენა ფულადი სახსრების მოძრაობის ანალიზზე და გაიზარდა შემოსავალი. ყოველივე ზემოაღნიშნულის გათვალისწინებით, საქართველოს საგადასახადო კოდექსის 73-ე, 49- ე მუხლების გათვალისწინებით, მომზადდა ფულის მოძრაობის ანალიზი და შემოწმებით მიღებული სხვაობა ჩაითვალა დირექტორზე გაცემულ ხელფასად. საქართველოს საგადასახადო კოდექსის 101-ე და 154-ე მუხლების მიხედვით დაბეგრილ იქნა გადახდის წყაროსთან. გადამხდელს დაერიცხა საშემოსავლო გადასახადი და ჯარიმა საქართველოს საგადასახადო კოდექსის 275-ე მუხლის შესაბამისად. \nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა უნდა დაკმაყოფილდეს ნაწილობრივ, შემდეგ გარემოებათა გამო: \nსადავო საკითხთან დაკავშირებით, შემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 49-ე მუხლის პირველი ნაწილის „ე“ ქვეპუნქტის თანახმად, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით – სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში.\nსაქართველოს საგადასახადო კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას.\nსაქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნქტის მიხედვით, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა.\nამავე მუხლის მე-9 ნაწილის „ბ“ ქვეპუნქტის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს.\nამავე მუხლის მე-4 ნაწილის თანახმად, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს.\nსაქართველოს საგადასახადო კოდექსის 101-ე მუხლის პირველი ნაწილის თანახმად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაქართველოს საგადასახადო კოდექსის 154-ე მუხლის პირველი ნაწილის ,,ა“ ქვეპუნქტის მიხედვით, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს.\nამავე მუხლის მე-2 ნაწილის „ა“ და „ბ“ ქვეპუნქტების მიხედვით, გადახდის წყაროსთან გადასახადის დაკავებისას: ა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი ვალდებულია ბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა. საქმეში არსებული ფაქტობრივი გარემოებების თანახმად, გადასახადის გადამხდელი ახორციელებდა დამატებით სატრანსპორტო მომსახურებებს, რაზეც შესაბამისი წესით გამოწერილი ინვოისი ან/და საგადასახადო კანონმდებლობით გათვალისწინებული სხვა დოკუმენტი შემოწმებისათვის წარდგენილი არ არის, მათ შორის არც საბანკო ამონაწერებში ფიქსირდება ჩარიცხვები.\nშემოწმებით, იმ სატრანსპორტო მომსახურებებზე, რომლებზეც გადამხდელის მიერ არ იქნა წარდგენილი შემოსავლის მიღების დამადასტურებელი დოკუმენტი, სატრანსპორტო მომსახურების ღირებულება გაანგარიშდა დოკუმენტურად დადასტურებული შემოსავლისა და შესაბამისი საზღვრის კვეთების მიხედვით.\nშემოსავლების სამსახური მიუთითებს გადასახადის გადამხდელის პოზიციაზე, რომლის თანახმად, გადამხდელი არ ეთანხმება შემოწმებით გამოვლენილი დამატებითი რეისებიდან მიღებული შემოსავლის განსაზღვრას. განმარტავს, რომ შემოწმებით ორ განხორციელებულ რეისზე, ერთსა და იმავე პერიოდში, ერთი და იგივე ქვეყანაში (თურქეთში), ერთი და იგივე მანქანით, გამოყენებულ იქნა განსხვავებული ფასი. აღნიშნავს, რომ ასეთი შემთხვევები სხვადასხვაა. აცხადებს, რომ ბუღალტრულ პროგრამაში გაშიფრულია მის მფლობელობაში არსებული მანქანების რეისების რაოდენობა და რეისებიდან მიღებული შემოსავალი. გადამხდელისთვის გაუგებარია აუდიტის დეპარტამენტის მხრიდან რა გახდა საფუძველი იმის, რომ სატრანსპორტო საშუალებები დატვირთული კვეთდნენ საზღვარს.\nზემოაღნიშნული სამართლებრივი ნორმების, საქმეზე არსებული მასალებისა და გადასახადის გადამხდელის არგუმენტების გათვალისწინებით, შემოსავლების სამსახურმა მიიჩნია, რომ სატრანსპორტო რეისების რაოდენობის და მიღებული შემოსავლის დაზუსტების მიზნით, გადასახადის გადამხდელს უნდა მიეცეს წინადადება, ამ ბრძანების ჩაბარებიდან 15 კალენდარული დღის ვადაში, აუდიტის დეპარტამენტს წარუდგინოს საჩივარში მითითებული არგუმენტაციის დოკუმენტურად დადასტურებული მტკიცებულებები. თავის მხრივ, დაევალოს აუდიტის დეპარტამენტს, გადასახადის გადამხდელის მონაწილეობით შეისწავლოს/გამოიკვლიოს გადასახადის გადამხდელის მიერ წარდგენილი მტკიცებულებები. ასევე, საქართველოს შინაგან საქმეთა სამინისტროს საინფორმაციოანალიტიკური დეპარტამენტიდან გამოითხოვოს გადასახადის გადამხდელის საკუთრებაში არსებული ავტოსატრანსპორტო საშუალებების/დაქირავებული პირების (მძღოლების) საქართველოს სახელმწიფო საზღვრის კვეთის შესახებ ინფორმაცია და შესწავლის შედეგების გათვალისწინებით, სათანადო საფუძვლის არსებობის შემთხვევაში, განახორციელოს საგადასახადო ვალდებულებების კორექტირება (შემცირება).\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ : \n1. შპს „---ს“ (ს/ნ ---) საჩივარი დაკმაყოფილდეს ნაწილობრივ;\n2. სადავო საკითხთან დაკავშირებით:\nა) სატრანსპორტო რეისების რაოდენობის და მიღებული შემოსავლის დაზუსტების მიზნით, გადასახადის გადამხდელს მიეცეს წინადადება, ამ ბრძანების ჩაბარებიდან 15 კალენდარული დღის ვადაში, აუდიტის დეპარტამენტს წარუდგინოს საჩივარში მითითებული არგუმენტაციის დოკუმენტურად დადასტურებული მტკიცებულებები;\nბ) დაევალოს აუდიტის დეპარტამენტს, გადასახადის გადამხდელის მონაწილეობით შეისწავლოს/გამოიკვლიოს გადასახადის გადამხდელის მიერ წარდგენილი მტკიცებულებები. ასევე, საქართველოს შინაგან საქმეთა სამინისტროს საინფორმაციო-ანალიტიკური დეპარტამენტიდან გამოითხოვოს გადასახადის გადამხდელის საკუთრებაში არსებული ავტოსატრანსპორტო საშუალებების/დაქირავებული პირების (მძღოლების) საქართველოს სახელმწიფო საზღვრის კვეთის შესახებ ინფორმაცია და შესწავლის შედეგების გათვალისწინებით, სათანადო საფუძვლის არსებობის შემთხვევაში, განახორციელოს საგადასახადო ვალდებულებების კორექტირება (შემცირება);\n3. დანარჩენ ნაწილში საჩივარი არ დაკმაყოფილდეს;\n4. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. ქუთაისი, ვიქტორ კუპრაძის ქ. №11), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/f241727b-e102-40b2-9998-024509edc006",
        "type": "დოკუმენტი"
    },
    {
        "id": "e88b2c17-e6c2-41e0-9a22-92642024e7b3",
        "title": "ბრძანება №2634",
        "date": "2026-02-06T00:00:00",
        "content": "N 2634\n06 თებერვალი 2026 \nბრძანება\nი/მ \"-------\" (ს/ნ  \"-------\" )\n(მის.: \"-------\" )\n2026 წლის 12 იანვრის საჩივრის\nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 29 იანვრის სხდომაზე (ოქმი №8) განიხილა ი/მ \n \"-------\" \n (ს/ნ \"-------\") 2026 წლის 12 იანვრის №3004/21-11 საჩივარი, შემოსავლების სამსახურის აუდიტის დეპარტამენტის 2025 წლის 16 დეკემბრის №024-133 საგადასახადო მოთხოვნასთან დაკავშირებით. \nსადავო საკითხები: \n1. გადასახადის გადამხდელი არ ეთანხმება შემოწმების მიერ დღგ-ით დასაბეგრი ბრუნვის გაანგარიშებას და განმარტავს, რომ მისთვის უცნობია თუ როგორ იქნა განსაზღვრული დღგ-ის გადამხდელად სავალდებულო რეგისტრაციის თარიღი. შესაბამისად, ითხოვს, მიეცეს შესაძლებლობა შემმოწმებელთან ერთად გაიაროს ზემოაღნიშნული საკითხი.\n2. გადასახადის გადამხდელი ითხოვს დღგ-ის გადამხდელად რეგისტრაციის პერიოდში შეძენილ საქონელზე გამოწერილი საგადასახადო ანგარიშ-ფაქტურების საფუძველზე დღგ-ის ჩათვლას.\n3. გადასახადის გადამხდელი განმარტავს, რომ სამართალდარღვევა გამოწვეულია შეცდომა/არცოდნით და კეთილსინდისიერებაზე მითითებით, საქართველოს საგადასახადო კოდექსის 269-ე მუხლის მე-7 ნაწილის საფუძველზე, ითხოვს სანქციისგან გათავისუფლებას.\nფაქტობრივი გარემოებები: \nსაქმის მასალებით დგინდება, რომ შემოსავლების სამსახურის აუდიტის დეპარტამენტის 2025 წლის 17 ოქტომბრის №22068 ბრძანების საფუძველზე ჩატარდა ი/მ \"-------\"-ის (ს/ნ \"-------\") საქმიანობის კამერალური საგადასახადო შემოწმება 2022 წლის პირველი იანვრიდან 2025 წლის პირველ სექტემბრამდე საანგარიშო პერიოდებში დღგ-ის გადამხდელად სავალდებულო რეგისტრაციის სისწორის განსაზღვრის მიზნით. საგადასახადო შემოწმების შედეგებზე 2025 წლის 15 დეკემბერს შედგენილ იქნა საგადასახადო შემოწმების აქტი, გამოიცა 2025 წლის 16 დეკემბრის №27608 ბრძანება და ამავე თარიღის №024-133 საგადასახადო მოთხოვნა, რომლის საფუძველზე გადასახადის გადამხდელს დამატებით გადასახდელად განესაზღვრა სულ 28 045 ლარი, მათ შორის გადასახადი 15 079 ლარი, ჯარიმა 5 034 ლარი და საურავი 7 932 ლარი. \nსაგადასახადო შემოწმების აქტის მიხედვით დარიცხვა განპირობებულია შემდეგი გარემოებით: \n1.გადასახადის გადამხდელის საქმიანობას შესამოწმებელ პერიოდში წარმოადგენს საცალო ვაჭრობა სურსათითა და კვების პროდუქტებით. პირი ინდივიდუალურ მეწარმედ რეგისტრირებულია 1998 წლის 2 აპრილიდან, ხოლო დღგ-ის გადამხდელად რეგისტრირებული არ არის. გადასახადის გადამხდელის მიერ შემოწმებისათვის მოწოდებულ იქნა საბანკო ამონაწერები და სხვადასხვა ახსნაგანმარტება. მეწარმის მიერ მოწოდებული საბანკო ანგარიშებისა და შემოსავლების სამსახურის გადასახადების ადმინისტრირების საინფორმაციო სისტემის ანალიზის შედეგად გამოვლინდა დღგ-ით დასაბეგრი შემოსავლები, რომლის მიხედვითაც უწყვეტი 12 კალენდარული თვის განმავლობაში განხორციელებული, დღგ-ით დასაბეგრი ოპერაციების საერთო თანხა აჭარბებს 100 000 ლარს 2023 წლის 2 ივნისიდან, შესაბამისად, აღნიშნული თარიღიდან განესაზღვრა დღგ-ის გადამხდელად რეგისტრაციის ვალდებულება. რეგისტრაციის შემდგომ, 2024 წლის ივნისში, პირის მიერ ბოლო 12 კალენდარული თვის განმავლობაში განხორციელებული დასაბეგრი ოპერაციების ჯამური თანხა, დღგ-ის გარეშე, ჩამოსცდა 100 000 ლარს, ამასთან, მისი დღგ-ის გადამხდელად უკანასკნელი რეგისტრაციის თარიღიდან გასულია 1 წელი. შესაბამისად, 2024 წლის პირველი ივლისიდან მეწარმეს გაუუქმდა დღგ-ის გადამხდელად რეგისტრაცია. ზემოაღნიშნული გარემოებების გათვალისწინებით, შემოწმების მიერ გაანგარიშდა დღგის გადამხდელად რეგისტრაციის გარეშე საქმიანობისას დღგ-ით დასაბეგრი ბრუნვა, რომელმაც შეადგინა 100 692 ლარი. შედეგად, პირს დაერიცხა გადასახადი და საქართველოს საგადასახადო კოდექსის 282-ე მუხლით განსაზღვრული ჯარიმა.\n2.შემოსავლების სამსახურის გადასახადების ადმინისტრირების საინფორმაციო სისტემაში არსებული მონაცემების მიხედვით, გადასახადის გადამხდელს მიღებული და დადასტურებული აქვს ჩათვლის დოკუმენტები, კერძოდ საგადასახადო ანგარიშ-ფაქტურები, რომლებიც მეწარმის მიერ არ არის ჩათვლილი. საქართველოს საგადასახადო კოდექსის 174-ე და 175-ე მუხლების გათვალისწინებით შემოწმების მიერ ჩათვლებში აისახა დღგ-ის გადამხდელად რეგისტრაციის პერიოდში შეძენილ საქონელზე კუთვნილი დღგ-ის თანხა, სულ 3 045 ლარი. \nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის ამავე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nპირველ სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე. \nსაქართველოს საგადასახადო კოდექსის 158-ე მუხლის პირველი ნაწილის თანახმად, დღგ-ით დასაბეგრ პირად (შემდგომ - დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა.\nსაქართველოს საგადასახადო კოდექსის 165-ე მუხლის პირველი და მე-2 ნაწილების თანახმად:\n1. დასაბეგრი პირი, თუ ამ კოდექსით სხვა რამ არ არის გათვალისწინებული, ვალდებულია მის მიერ ნებისმიერი უწყვეტი 12 კალენდარული თვის განმავლობაში განხორციელებული დღგ-ით დასაბეგრი საქონლის მიწოდების/მომსახურების გაწევის ოპერაციების ჯამური თანხის 100 000 ლარისთვის გადაჭარბების დღიდან, არაუგვიანეს 2 სამუშაო დღეში დღგ-ის გადამხდელად რეგისტრაციის მიზნით, მიმართოს საგადასახადო ორგანოს.\n2. დასაბეგრ პირს დღგ-ის გამოანგარიშების და გადახდის ვალდებულება წარმოეშობა ამ მუხლის პირველი ნაწილით გათვალისწინებული დასაბეგრი ოპერაციის განხორციელების მომენტიდან (ამ ოპერაციის ჩათვლით), რომლის მიხედვითაც დასაბეგრი ოპერაციების ჯამურმა თანხამ 100 000 ლარს გადააჭარბა.\nსაქართველოს საგადასახადო კოდექსის 159-ე მუხლის პირველი ნაწილის „ა“ და „ბ“ ქვეპუნქტების თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება/მომსახურების გაწევა. \nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:\n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაქართველოს საგადასახადო კოდექსის 165\n1\n მუხლის პირველი ნაწილის თანახმად, თუ პირის მიერ ბოლო 12 კალენდარული თვის განმავლობაში განხორციელებული ამ კოდექსის 165-ე მუხლის პირველი ნაწილით გათვალისწინებული დასაბეგრი ოპერაციების (გარდა ოპერაციებისა, რომელიც ამ კოდექსის შესაბამისად გათავისუფლებულია დღგ-ისგან, ამ კოდექსის 165-ე მუხლის მე-7 ნაწილის გათვალისწინებით) ჯამური თანხა დღგ-ის გარეშე 100 000 ლარს არ აღემატება და მისი დღგ-ის გადამხდელად უკანასკნელი რეგისტრაციის თარიღიდან 1 წელია გასული, მას შეუძლია დღგ-ის გადამხდელად რეგისტრაციის გაუქმების მოთხოვნით მიმართოს საგადასახადო ორგანოს.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა. \nდადგენილი ფაქტობრივი გარემოებების მიხედვით, შემოწმების მიერ გაანალიზდა მეწარმის მიერ მიწოდებული საბანკო ანგარიშები და შემოსავლების სამსახურის გადასახადების ადმინისტრირების საინფორმაციო სისტემაში არსებული მონაცემები. შედეგად, დადგინდა, რომ 2023 წლის 2 ივნისიდან მეწარმის მიერ უწყვეტი 12 კალენდარული თვის განმავლობაში განხორციელებული დღგ-ით დასაბეგრი ოპერაციების საერთო თანხამ გადააჭარბა 100 000 ლარიან ზღვარს და ამავე თარიღიდან წარმოეშვა დღგის გადამხდელად რეგისტრაციის ვალდებულება. ამასთან, 2024 წლის ივნისში, პირის მიერ, ბოლო 12 კალენდარული თვის განმავლობაში განხორციელებული დასაბეგრი ოპერაციების ჯამური თანხა ჩამოსცდა 100 000 ლარს და მისი დღგ-ის გადამხდელად უკანასკნელი რეგისტრაციის თარიღიდან გასული იყო ერთი წელი. შესაბამისად, 2024 წლის პირველი ივლისიდან მეწარმეს გაუუქმდა დღგ-ის გადამხდელის სტატუსი. შემოწმების მიერ გაანგარიშდა დღგ-ის გადამხდელად რეგისტრაციის გარეშე საქმიანობისას დღგ-ით დასაბეგრი ბრუნვა, რომელმაც შეადგინა 100 692 ლარი. \nგადასახადის გადამხდელის მიერ საჩივარში დაფიქსირებულ პოზიციასთან, მისთვის დღგ-ის გადამხდელად სავალდებულო რეგისტრაციის თარიღის გაურკვევლობასთან მიმართებით, შემოსავლების სამსახური ყურადღებას ამახვილებს აუდიტის დეპარტამენტის მიერ მოწოდებულ ინფორმაციაზე, რომლის მიხედვითაც, გადასახადის გადამხდელი ინფორმირებული იყო საგადასახადო შემოწმების აქტში მითითებული გარემოებების შესახებ და თავადაც მონაწილეობდა (წარმოადგინა სხვადასხვა ახსნა-განმარტებები) დღგ-ით დასაბეგრი ბრუნვის დადგენაში.\nზემოაღნიშნულის სამართლებრივი ნორმების და დადგენილი ფაქტობრივი გარემოებისა გათვალისწინებით, შემოსავლების სამსახური განმარტავს, რომ შემოწმებით მართლზომიერად განხორციელდა დღგ-ის გადამხდელად რეგისტრაციის თარიღისა და დღგ-ით დასაბეგრი ბრუნვის განსაზღვრა. ამასთან, მომჩივნის მიერ დავის წარმოების პროცესშიც არ აქვს წარმოდგენილი არგუმენტები/მტკიცებულებები, რომლებიც შეცვლიდა საგადასახადო შემოწმების აქტით დადგენილ ფაქტობრივ გარემოებებს. ამდენად, შემოსავლების სამსახურმა მიიჩნია, რომ საგადასახადო შემოწმების შედეგად საგადასახადო ვალდებულებები განსაზღვრულია კანონმდებლობის მოთხოვნათა დაცვით, წარმოდგენილი საჩივარი აღნიშნულ ნაწილში დაუსაბუთებელია და არ უნდა დაკმაყოფილდეს.\nმე-2 სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე. \nსაქართველოს საგადასახადო კოდექსის 174-ე მუხლის პირველი ნაწილის თანახმად, დღგ-ის ჩათვლა არის დასაბეგრი პირის უფლება, შეიმციროს გადასახდელი დღგ-ის თანხა საქონლის მიწოდებასთან/მომსახურების გაწევასთან დაკავშირებული ხარჯის სხვადასხვა კომპონენტის ღირებულებაზე პირდაპირ მიკუთვნებული დღგ-ის თანხით.\nამავე მუხლის მე-2 ნაწილის თანახმად, დღგ-ის ჩათვლის უფლება წარმოიშობა ჩასათვლელი დღგის თანხის დარიცხვის ვალდებულების წარმოშობის (შესაბამისი ოპერაციის დღგ-ით დაბეგვრის) მომენტიდან. ამავე მუხლის მე-3 ნაწილის თანახმად, დღგ-ის ჩათვლის უფლება აქვს მხოლოდ დღგ-ის გადამხდელად რეგისტრირებულ დასაბეგრ პირს.\nსაქართველოს საგადასახადო კოდექსის 175-ე მუხლის პირველი ნაწილის „ა“, „ბ“ და ,,გ“ ქვეპუნქტების თანახმად, თუ საქონელი/მომსახურება გამიზნულია ან გამოიყენება დღგ-ით დასაბეგრი ოპერაციის განხორციელებისთვის, დასაბეგრ პირს უფლება აქვს ჩაითვალოს:\nა) საქართველოს ტერიტორიაზე სხვა დასაბეგრი პირისგან ამ საქონლის/მომსახურების შეძენისთვის გადახდილი/გადასახდელი დღგ.\nბ) ამ კარის შესაბამისად საქონლის მიწოდებად ან მომსახურების გაწევად განხილულ ოპერაციებთან დაკავშირებით გადასახდელი დღგ.\nგ) საქონლის იმპორტისას გადახდილი/გადასახდელი დღგ. საქართველოს საგადასახადო კოდექსის 176-ე მუხლის პირველი ნაწილის „ა“ და „ბ“ ქვეპუნქტების თანახმად, დღგ-ის ჩათვლის მიღების საფუძველია:\nა) ამ კოდექსის 175-ე მუხლის პირველი ნაწილის „ა“ და „ბ“ ქვეპუნქტებითა და მე-2 ნაწილით გათვალისწინებულ შემთხვევებში – საქონლის/მომსახურების შეძენასთან დაკავშირებით ამ კოდექსით დადგენილი წესით გამოწერილი საგადასახადო ანგარიშ-ფაქტურა;\nბ) ამ კოდექსის 175-ე მუხლის პირველი ნაწილის „გ“ ქვეპუნქტით გათვალისწინებულ შემთხვევაში – საქონლის იმპორტთან დაკავშირებით, იმპორტის დეკლარაცია.\n,,გადასახადების ადმინისტრირების შესახებ“ საქართველოს ფინანსთა მინისტრის 2010 წლის 31 დეკემბრის №996 ბრძანებით დამტკიცებული ინსტრუქციის 72-ე მუხლის პირველი ნაწილის თანახმად, თუ საქონელი/მომსახურება გამიზნულია ან გამოიყენება დღგ-ით დასაბეგრი ოპერაციის განხორციელებისთვის, გარდა ჩათვლის უფლების გარეშე გათავისუფლებული დასაბეგრი ოპერაციებისა, დასაბეგრ პირს უფლება აქვს ჩაითვალოს:\nა) საქართველოს ტერიტორიაზე სხვა დასაბეგრი პირისგან ამ საქონლის/მომსახურების შეძენისთვის გადახდილი/გადასახდელი დღგ;\nბ) ანაზღაურების სანაცვლოდ საქონლის მიწოდებად ან მომსახურების გაწევად, განხილულ ოპერაციებთან დაკავშირებით გადასახდელი დღგ;\nგ) საქონლის იმპორტისას გადახდილი/გადასახდელი დღგ;\nხოლო, მე-3 ნაწილის ,,ა“ და ,,ბ“ ქვეპუნქტების თანახმად, დასაბეგრ პირს უფლება არ აქვს ჩაითვალოს:\nა) დღგ, თუ იგი არ არის რეგისტრირებული დღგ-ის გადამხდელად;\nბ) იმ საქონელზე/მომსახურებაზე (გარდა ძირითადი საშუალებებისა) გაწეული ხარჯის ღირებულებაზე მიკუთვნებული დღგ-ის თანხა, რომელიც დასაბეგრი პირის მიერ დღგ-ის გადამხდელად რეგისტრაციამდე პერიოდში გამოყენებულია დასაბეგრ ოპერაციებში.\nგადასახადის გადამხდელის მიერ საჩივარში დაფიქსირებულ დღგ-ის ჩასათვლელი თანხების სრულად გათვალისწინების მოთხოვნასთან დაკავშირებით, შემოსავლების სამსახური ყურადღებას ამახვილებს დადგენილ ფაქტობრივ გარემოებებზე, რომლის მიხედვითაც, შემოწმების მიერ გაანალიზდა შემოსავლების სამსახურის გადასახადების ადმინისტრირების საინფორმაციო სისტემაში არსებული მონაცემები და გადასახადის გადამხდელს მიეცა დღგ-ის ჩათვლა. ამასთან, შემოსავლების სამსახური აღნიშნავს, რომ გადასახადების ადმინისტრირების საინფორმაციო სისტემაში არსებული მონაცემების მიხედვით, ასევე აუდიტის დეპარტამენტის წარმომადგენლის განმარტებით, გადასახადის გადამხდელს სრულად აქვს მიღებული შესამოწმებელ პერიოდში განხორციელებულ ოპერაციებზე გამოწერილი საგადასახადო ანგარიშ-ფაქტურების საფუძველზე დღგ-ის ჩათვლა.\nზემოაღნიშნულის სამართლებრივი ნორმების და დადგენილი ფაქტობრივი გარემოების გათვალისწინებით, შემოსავლების სამსახური განმარტავს, რომ შემოწმებით მართლზომიერად განხორციელდა ჩასათვლელი დღგ-ის თანხის განსაზღვრა. ამასთან, მომჩივნის მიერ დავის წარმოების პროცესშიც არ აქვს წარმოდგენილი არგუმენტები/მტკიცებულებები, რომლებიც შეცვლიდა საგადასახადო შემოწმების აქტით დადგენილ ფაქტობრივ გარემოებებს. ამდენად, შემოსავლების სამსახურმა მიიჩნია, რომ საგადასახადო ორგანოს მიერ საგადასახადო ვალდებულებები განსაზღვრულია საგადასახადო კანონმდებლობის შესაბამისად და არ არსებობს საჩივრის აღნიშნულ ნაწილში დაკმაყოფილების სამართლებრივი საფუძველი.\nმე-3 სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 43-ე მუხლის პირველი ნაწილის „ა“ ქვეპუნქტზე, რომლის თანახმად, გადასახადის გადამხდელი ვალდებულია შეასრულოს საგადასახადო ვალდებულებები საქართველოს საგადასახადო კანონმდებლობით დადგენილი წესითა და პირობებით. ამავე მუხლის მე-4 ნაწილის მიხედვით, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით. \nსაქართველოს საგადასახადო კოდექსის 270-ე მუხლის პირველი ნაწილის თანახმად, საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის. ამავე მუხლის მე-2 ნაწილის თანახმად, საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 272-ე მუხლის პირველი ნაწილის თანახმად, საურავი არის საგადასახადო სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის.\nსაქართველოს საგადასახადო კოდექსის 282-ე მუხლის პირველი ნაწილის თანახმად, დღგ-ის გადამხდელად რეგისტრაციის გარეშე საქმიანობა იწვევს პირის დაჯარიმებას რეგისტრაციის გარეშე საქმიანობის პერიოდში განხორციელებული დღგ-ით დასაბეგრი ოპერაციების (გარდა გათავისუფლებული ოპერაციებისა) თანხის 5 პროცენტის ოდენობით.\nსაქართველოს საგადასახადო კოდექსის 269-ე მუხლის მე-7 ნაწილის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.\nშემოსავლების სამსახური განმარტავს, რომ გადასახადის გადამხდელის კეთილსინდისიერება უკავშირდება მის მიერ დაშვებულ შეცდომას, გადამხდელი კეთილსინდისიერია იმ შემთხვევაში თუ სამართალდარღვევა გამოწვეულია მის მიერ დაშვებული შეცდომით (არცოდნით). კეთილსინდისიერება გულისხმობს პირის სუბიექტურ დამოკიდებულებას მის მიერ ჩადენილი ქმედებისადმი. პირი მოქმედებს საპატიებელი შეცდომის პირობებში ანუ მან არ იცოდა და არც შეიძლებოდა სცოდნოდა, რომ ჩადიოდა აკრძალულ ქმედებას (სამართალდარღვევას). საქართველოს საგადასახადო კოდექსის 269-ე მუხლის მე-7 ნაწილის მიზანია საგადასახადო პასუხისმგებლობისგან გაათავისუფლოს პირი, რომელიც სამართლებრივი შეცდომის არეალში მოქმედებდა, რადგან სამართლებრივი შეცდომის დროს პირი არასწორად აფასებს ჩადენილი ქმედების სამართლებრივ არსს და ამ ქმედებით გამოწვეულ სამართლებრივ შედეგს. \nშემოსავლების სამსახური მიუთითებს ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები, ამასთან, მომჩივანი ვერ უთითებს ფაქტობრივ და სამართლებრივ გარემოებებზე, რომლითაც დადასტურდება, რომ გადასახადის გადამხდელი საგადასახადო ვალდებულებების არაჯეროვნად შესრულებისას მოქმედებდა სამართლებრივი შეცდომის არეალში. შესაბამისად, საგადასახადო შემოწმების შედეგად დარიცხული სანქციის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება.\nსაქართველოს საგადასახადო კოდექსის 304-ე მუხლის საფუძველზე,\n ვ ბ რ ძ ა ნ ე ბ: \n1. ი/მ \"-------\"-ის (ს/ნ \"-------\") საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/e88b2c17-e6c2-41e0-9a22-92642024e7b3",
        "type": "დოკუმენტი"
    },
    {
        "id": "bd57c0d9-5630-492e-83fa-503493b151ca",
        "title": "ბრძანება №2818",
        "date": "2026-02-10T00:00:00",
        "content": "N 2818\n10 თებერვალი 2026\nბ რ ძ ა ნ ე ბ ა \nი/მ ------- (ს/ნ ---------------) \n(მის.: ----------------------------) \n2026 წლის 12 იანვრის საჩივრის \nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 5 თებერვალს გამართულ სხდომაზე (ოქმი №11) განიხილა ი/მ ----- (ს/ნ ------) 2026 წლის 12 იანვრის №99898/1/2026 საჩივარი, შემოსავლების სამსახურის აუდიტის დეპარტამენტის 2025 წლის 9 დეკემბრის №041-86 საგადასახადო მოთხოვნასთან დაკავშირებით. \nსადავო საკითხები:\n1. გადასახადის გადამხდელი არ ეთანხმება შემოწმების მიერ არაპირდაპირი მეთოდის გამოყენებით განსაზღვრულ ფასნამატს. განმარტავს, რომ საბავშვო ტანსაცმელს ყიდის თვითღირებულებით ან დაბალი ფასნამატით საქონლის ამოყიდვის მიზნით. ამას გარდა, მიუთითებს, რომ ჰქონდა წუნდებული საქონელი, რომელიც იწვევდა საქონლის დაბალ ფასად რეალიზაციას ან უსასყიდლოდ გაცემას. აღნიშნულიდან გამომდინარე, მომჩივანი აღნიშნავს, რომ მისი ფასნამატი 63.7%- ის ნაცვლად შეადგენს 35%-ს და ითხოვს დარიცხული თანხების გადაანგარიშებას. \n2. გადასახადის გადამხდელი, საქართველოს საგადასახადო კოდექსის 269-ე მუხლის მე-7 ნაწილის საფუძველზე, ითხოვს დარიცხული ჯარიმისგან გათავისუფლებას.\nფაქტობრივი გარემოებები: \nსაქმის მასალებით ირკვევა, რომ აუდიტის დეპარტამენტის 2025 წლის 10 ოქტომბრის №24721 ბრძანების საფუძველზე ჩატარდა ი/მ ---- (ს/ნ -----) საქმიანობის გასვლითი საგადასახადო შემოწმება. შესამოწმებელ პერიოდად განისაზღვრა 2022 წლის პირველი იანვრიდან 2025 წლის პირველ ოქტომბრამდე საანგარიშო პერიოდები. საგადასახადო შემოწმების შედეგებზე 2025 წლის 5 დეკემბერს შედგა საგადასახადო შემოწმების აქტი, რაზეც გამოიცა გადასახადების/გადასახდელების და საგადასახადო სანქციების თანხების დარიცხვის/შემცირების შესახებ 2025 წლის 9 დეკემბრის №27099 ბრძანება და ამავე თარიღის №041-86 საგადასახადო მოთხოვნა, რომლითაც გადასახადის გადამხდელს განესაზღვრა სულ 27 940 ლარი, მათ შორის, გადასახადი 16 369 ლარი, ჯარიმა 6 441 ლარი და საურავი 5 130 ლარი.\nსაგადასახადო შემოწმების აქტის მიხედვით საგადასახადო ვალდებულებები განსაზღვრულია შემდეგი გარემოებებით: \nი/მ ----- (ს/ნ ------ ) გადასახადის გადამხდელად რეგისტრირებულია 2012 წლის 20 ივლისს, არ არის რეგისტრირებული დღგ-ის გადამხდელად. გადამხდელის საქმიანობას წარმოადგენს საბავშვო ტანსაცმლის იმპორტი ------ და რეალიზაცია „------“ ტერიტორიაზე, მისამართზე ქ.------. პირი აწარმოებს ბუღალტრულ აღრიცხვას პროგრამა „ორისის“ მეშვეობით, თუმცა პროგრამაში საქონლის ჩამოწერა არ არის შესრულებული წესისამებრ. ჩამოწერები ასახულია პროგრამაში წელიწადში ერთხელ, წლის ბოლო თარიღით. გადასახადის გადამხდელის განცხადებით საქონლის რეალიზაცია ხდება ბითუმად, თუმცა გადასახადების ადმინისტრირების საინფორმაციო სისტემის მონაცემებით, საქონლის რეალიზაციის დამადასტურებელი მხოლოდ ორი ზედნადებია გამოწერილი, საერთო თანხით - 1 439 ლარი, რაც შეადგენს დეკლარირებული შემოსავლის 0.7%-ს. დეკლარირებული ფასნამატი მერყეობს 20%- დან 25%-მდე. ზემოაღნიშნულიდან გამომდინარე, შემოწმებამ მიიჩნია, რომ საქონელი პირის მიერ რეალიზებული იქნა საცალოდ. დაბეგვრის ობიექტის სწორად განსაზღვრის მიზნით რეალიზებული საქონელზე გავრცელდა ანალოგიურ ტერიტორიაზე ანალოგიური საქონლით საცალო რეალიზაციის აუდირებული ფასნამატი 63.7%-ის ოდენობით. \nყოველივე ზემოაღნიშნულისა და საქართველოს საგადასახადო კოდექსის 73-ე მუხლის მე-5 ნაწილის, 80-ე, 81-ე, 153-ე და 155-ე მუხლების თანახმად პირს დაერიცხა საშემოსავლო გადასახადი და ჯარიმა ამავე კოდექსის 275-ე მუხლის შესაბამისად. \nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-2 ნაწილის მიხედვით, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში. ამავე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nპირველ სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 49-ე მუხლის პირველი ნაწილის „ე“ ქვეპუნქტის თანახმად, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით – სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში.\nამავე კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას. \nსაქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნქტის მიხედვით, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა.\nსაქართველოს საგადასახადო კოდექსის მე-80 მუხლის პირველი ნაწილის თანახმად, რეზიდენტი ფიზიკური პირის საშემოსავლო გადასახადით დაბეგვრის ობიექტია დასაბეგრი შემოსავალი, რომელიც განისაზღვრება, როგორც სხვაობა კალენდარული წლის განმავლობაში მიღებულ ერთობლივ შემოსავალსა და ამ პერიოდისათვის ამ კოდექსით გათვალისწინებული გამოქვითვების თანხებს შორის.\nსაქართველოს საგადასახადო კოდექსის მე-100 მუხლის პირველი ნაწილის მიხედვით, რეზიდენტის ერთობლივი შემოსავალი შედგება საქართველოში არსებული წყაროდან და საქართველოს ფარგლების გარეთ მიღებული შემოსავლებისაგან.\nამავე მუხლის მე-3 ნაწილის „ბ“ ქვეპუნქტის მიხედვით, ერთობლივ შემოსავალს განეკუთვნება ეკონომიკური საქმიანობით მიღებული შემოსავლები, რომლებიც დაკავშირებული არ არის დაქირავებით მუშაობასთან.\nსაქართველოს საგადასახადო კოდექსის 102-ე მუხლის პირველი ნაწილის „ა“ ქვეპუნქტის თანახმად, ეკონომიკური საქმიანობით მიღებულ შემოსავლებს განეკუთვნება საქონლის/მომსახურების მიწოდებით მიღებული შემოსავლები.\nსაქართველოს საგადასახადო კოდექსის 105-ე მუხლის პირველი და მე-2 ნაწილების მიხედვით: \n1. ერთობლივი შემოსავლიდან გამოიქვითება ყველა ხარჯი, რომელიც დაკავშირებულია მის მიღებასთან, გარდა იმ ხარჯებისა, რომლებიც ამ კოდექსის თანახმად გამოქვითვას არ ექვემდებარება. \n2. თუ ამ კოდექსით სხვა რამ არ არის გათვალისწინებული, ყველა ხარჯი დოკუმენტურად უნდა იყოს დადასტურებული.\nსაქართველოს საგადასახადო კოდექსის 72-ე მუხლის პირველი ნაწილის მიხედვით, პირველადი საგადასახადო დოკუმენტი არის წერილობითი დოკუმენტი, რომლითაც შესაძლებელია სამეურნეო ოპერაციის მონაწილე მხარეთა იდენტიფიცირება, აქვს თარიღი და მოიცავს მიწოდებული საქონლის/გაწეული მომსახურების ჩამონათვალსა და ღირებულებას. \nსაქართველოს საგადასახადო კოდექსის 159-ე მუხლის პირველი ნაწილის „ა“ ქვეპუნქტის თანახმად, დღგ-ით დასაბეგრი ოპერაციაა, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:\n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული. \n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nშემოსავლების სამსახური ყურადღებას ამახვილებს შემოწმებით დადგენილ გარემოებაზე, რომლის თანახმადაც გადასახადის გადამხდელი აწარმოებდა ბუღალტრულ აღრიცხვას პროგრამა „ორისის“ მეშვეობით, თუმცა საქონელს არ ჩამოწერდა კანონმდებლობის შესაბამისად. კერძოდ, საქონლის ჩამოწერები პროგრამაში ასახული იყო წელიწადში ერთხელ, წლის ბოლო თარიღით. ასევე, გადასახადების ადმინისტრირების საინფორმაციო სისტემის მონაცემებით, საქონლის რეალიზაციის დამადასტურებელი მხოლოდ ორი ზედნადები იყო გამოწერილი, საერთო თანხით - 1 439 ლარი, რაც დეკლარირებული შემოსავლის 0.7%-ს შეადგენდა, ხოლო დეკლარირებული ფასნამატი მერყეობდა 20%-დან 25%-მდე. ზემოაღნიშნულიდან გამომდინარე, შემოწმებამ მიიჩნია, რომ საქონელი გადასახადის გადამხდელის მიერ რეალიზებული იქნა საცალოდ და დაბეგვრის ობიექტის სწორად განსაზღვრის მიზნით, რეალიზებული საქონელზე გავრცელდა ანალოგიურ ტერიტორიაზე ანალოგიური საქონლით საცალო რეალიზაციის აუდირებული ფასნამატი 63.7%-ის ოდენობით.\nამასთან, შემოსავლების სამსახური აღნიშნავს, რომ მომჩივანი წარმოდგენილ საჩივარში ვერ უთითებს ფაქტობრივ და სამართლებრივ გარემოებებზე თუ რა ნაწილში იქნა საგადასახადო ვალდებულებები განსაზღვრული არამართლზომიერად და დავის წარმოების პროცესშიც არ აქვს წარმოდგენილი ისეთი არგუმენტები/მტკიცებულებები, რომლებიც შეცვლიდა საგადასახადო შემოწმების აქტით დადგენილ ფაქტობრივ გარემოებებს. \nზემოაღნიშნული სამართლებრივი ნორმების, დადგენილი ფაქტობრივი გარემოებებისა და მხარეთა არგუმენტების გათვალისწინებით, პირველ სადავო საკითხთან დაკავშირებით, შემოსავლების სამსახურმა მიიჩნია, რომ შემოწმებით საგადასახადო ვალდებულებები განსაზღვრულია საგადასახადო კანონმდებლობის შესაბამისად, წარმოდგენილი საჩივარი დაუსაბუთებელია და არ უნდა დაკმაყოფილდეს.\nმე-2 სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 43-ე მუხლის მე-4 ნაწილზე, რომლის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით.\nსაქართველოს საგადასახადო კოდექსის 270-ე მუხლის პირველი ნაწილის თანახმად, საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის. ამავე მუხლის მე-2 ნაწილის თანახმად, საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 275-ე მუხლის თანახმად:\n1. პირის მიერ საგადასახადო დეკლარაციაში/გაანგარიშებაში გადასახადის თანხის შემცირება, თუ იგი გამოწვეულია საგადასახადო კონტროლის განმახორციელებელი ორგანოს მიერ პირის საგადასახადო ვალდებულების წარმოშობის მომენტის (პერიოდის) შეცვლით, − იწვევს პირის დაჯარიმებას შემცირებული გადასახადის თანხის 10 პროცენტის ოდენობით.\n2. საგადასახადო დეკლარაციაში/გაანგარიშებაში გადასახადის თანხის შემცირება, გარდა ამ მუხლის პირველი, 2\n1\n და 2\n2\n ნაწილებით გათვალისწინებული შემთხვევებისა, − იწვევს დაჯარიმებას შემცირებული გადასახადის თანხის 50 პროცენტის ოდენობით.\n2\n1\n . საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტს არ აღემატება, − იწვევს დაჯარიმებას შემცირებული გადასახადის თანხის 10 პროცენტის ოდენობით.\n2\n2\n . საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტზე მეტია და 20 პროცენტს არ აღემატება, − იწვევს დაჯარიმებას შემცირებული გადასახადის თანხის 25 პროცენტის ოდენობით.\nსაქართველოს საგადასახადო კოდექსის 269-ე მუხლის მე-7 ნაწილის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.\nშემოსავლების სამსახური განმარტავს, რომ გადასახადის გადამხდელის კეთილსინდისიერება უკავშირდება მის მიერ დაშვებულ შეცდომას, გადამხდელი კეთილსინდისიერია იმ შემთხვევაში თუ სამართალდარღვევა გამოწვეულია მის მიერ დაშვებული შეცდომით (არცოდნით). კეთილსინდისიერება გულისხმობს პირის სუბიექტურ დამოკიდებულებას მის მიერ ჩადენილი ქმედებისადმი. პირი მოქმედებს საპატიებელი შეცდომის პირობებში ანუ მან არ იცოდა და არც შეიძლებოდა სცოდნოდა, რომ ჩადიოდა აკრძალულ ქმედებას (სამართალდარღვევას). საქართველოს საგადასახადო კოდექსის 269-ე მუხლის მე-7 ნაწილის მიზანია საგადასახადო პასუხისმგებლობისგან გაათავისუფლოს პირი, რომელიც სამართლებრივი შეცდომის არეალში მოქმედებდა, რადგან სამართლებრივი შეცდომის დროს პირი არასწორად აფასებს ჩადენილი ქმედების სამართლებრივ არსს და ამ ქმედებით გამოწვეულ სამართლებრივ შედეგს.\nშემოსავლების სამსახური მიუთითებს ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები, ამასთან, მომჩივანი ვერ უთითებს ფაქტობრივ და სამართლებრივ გარემოებებზე, რომლითაც დადასტურდება, რომ გადასახადის გადამხდელი საგადასახადო ვალდებულებების შესრულებისას მოქმედებდა საქმიანობისთვის დამახასიათებელი თანმდევი გულისხმიერებით, სამართლებრივი შეცდომის არეალში. შესაბამისად, საგადასახადო შემოწმების შედეგად დარიცხული ჯარიმის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება.\nსაქართველოს საგადასახადო კოდექსის 304-ე მუხლის საფუძველზე,  \n ვ ბ რ ძ ა ნ ე ბ :\n1. ი/მ ----- (ს/ნ -----) საჩივარი არ დაკმაყოფილდეს; \n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/bd57c0d9-5630-492e-83fa-503493b151ca",
        "type": "დოკუმენტი"
    },
    {
        "id": "3b7dbdb1-644d-41f4-af13-f25f238cfb57",
        "title": "ბრძანება №26165/2/2025",
        "date": "2026-02-06T00:00:00",
        "content": "№26165/2/2025\n06 თებერვალი 2026 \nგ ა დ ა წ ყ ვ ე ტ ი ლ ე ბ ა \nმომჩივანი: \nშპს „---“ (ს/ნ ---)\nმოპასუხე: \nაუდიტის დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ, 29.01.2026 წელს განიხილა და მიიღო გადაწყვეტილება შპს --- ის 13.11.2025 წელს რეგისტრირებულ საჩივარზე (რეგისტრაციის №26165/2/2025).\nდავის საგანი: \nარარეზიდენტი მომწოდებლისთვის გადახდილი ავანსის საწარმოს დირექტორზე გაცემულ ხელფასად განხილვა შესამოწმებელი პერიოდის ბოლოსთვის.\nგასაჩივრებული გადაწყვეტილება:\n1. აუდიტის დეპარტამენტის 19.08.2025 წლის №002-131 საგადასახადო მოთხოვნა;\n2. შემოსავლების სამსახურის 28.10.2025 წლის №23711 ბრძანება. \nდარიცხული თანხა: 181 828,67 ლარი. \nმათ შორის:\nგადასახადი - 114 922,32 \nდღგ - (- 8 123,68)\nსაშემოსავლო გადასახადი - 123 046\nჯარიმა - 62 208,6 \nსაურავი - 4 697,75\nპროცედურული გარემოებები \nაუდიტის დეპარტამენტის 14.08.2025 წლის კამერალური საგადასახდო შემოწმების აქტით შემოწმებულია 4.02.2022 წლიდან 1.06.2025 წლამდე პერიოდი. შემოწმების აქტის საფუძველზე გადასახადის გადამხდელს წარედგინა აუდიტის დეპარტამენტის 19.08.2025 წლის №002-131 საგადასახადო მოთხოვნა, რაც გასაჩივრდა შემოსავლების სამსახურში. შემოსავლების სამსახურის 28.10.2025 წლის №23711 ბრძანებით საჩივარი დაკმაყოფილდა ნაწილობრივ, რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში.\nდავების განხილვის საბჭო \nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი უნდა დარჩეს განუხილველი შემდეგ გარემოებათა გამო:\nსაგადასახადო კოდექსის 301-ე მუხლის „ა“ ქვეპუნქტის თანახმად, დავის განმხილველი ორგანო საჩივარს არ განიხილავს, თუ მომჩივანი უარს აცხადებს დავის გაგრძელებაზე. მომჩივნის მიერ წარმოდგენილია 27.01.2026 წლის №26521/2/2026 განცხადება, სადაც განმარტავს, რომ აუდიტის დეპარტამენტის მიერ დაბეგრილ იქნა მომწოდებლისთვის გადახდილი საქონლის ღირებულება, რომელიც ავანსს წარმოდგენდა. 29.12.2025 წლის გადაწყვეტილებით დარიცხვა მოხსნილია, მომჩივნის მოთხოვნა დაკმაყოფილებულია და დავა შეწყვეტილია. ვინაიდან მომჩივანი უარს აცხადებს დავის გაგრძელებაზე, საბჭოს მიაჩნია, რომ საჩივარი საგადასახადო კოდექსის 301-ე მუხლის „ა“ ქვეპუნქტის საფუძველზე, უნდა დარჩეს განუხილველი.\nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „დ“ ქვეპუნქტით და გადაწყვიტა: \n1. საჩივარი დარჩეს განუხილველი;\n2. გადაწყვეტილება შეიძლება გასაჩივრდეს თბილისის საქალაქო სასამართლოში (თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/3b7dbdb1-644d-41f4-af13-f25f238cfb57",
        "type": "დოკუმენტი"
    },
    {
        "id": "e2804697-23fd-4587-8f69-7a2c183dd2ef",
        "title": "ბრძანება №2813",
        "date": "2026-02-10T00:00:00",
        "content": "N 2813\n10 თებერვალი 2026\nბ რ ძ ა ნ ე ბ ა \nი/მ ------- (ს/ნ ---------------) \n(მის.: ----------------------------) \n2026 წლის 13 იანვრის საჩივრის\nნაწილობრივ დაკმაყოფილების თაობაზე\nშემოსავლების სამსახურმა დავების განხილვის საბჭოს 2026 წლის 5 თებერვლის სხდომაზე (ოქმი №11) განიხილა ი/მ ---- (ს/ნ ----) 2026 წლის 13 იანვრის №99934/1/2026 საჩივარი, შემოსავლების სამსახურის აუდიტის დეპარტამენტის 2025 წლის 3 დეკემბრის №007-330 საგადასახადო მოთხოვნასთან დაკავშირებით.\nსადავო საკითხი:\nგადასახადის გადამხდელი არ ეთანხმება ერთობლივი შემოსავლიდან გამოსაქვითი ხარჯების ოდენობას და აცხადებს, რომ შემოწმების მხრიდან არ იქნა სრულად გათვალისწინებული შესამოწმებელ პერიოდში ფაქტობრივად გაწეული ხარჯები, რომლებიც უკავშირდებოდა მის მიერ მიღებულ ერთობლივ შემოსავალს. საჩივრის დანართის სახით წარმოადგენს აღნიშნული ხარჯების შესახებ ინფორმაცია/დოკუმენტაციას და ითხოვს მათ გათვალისწინებას.\nფაქტობრივი გარემოებები:\nსაქმის ირგვლივ არსებული მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 5 მაისის №8751 ბრძანების საფუძველზე ჩატარდა ი/მ ----- (ს/ნ -----) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2022 წლის 1 იანვრიდან 2025 წლის პირველ აპრილამდე საანგარიშო პერიოდები. საგადასახადო შემოწმების შედეგებზე 2025 წლის პირველ დეკემბერს შედგენილ იქნა საგადასახადო შემოწმების აქტი, გამოიცა 2025 წლის 3 დეკემბრის №26622 ბრძანება და ამავე თარიღის №007-330 საგადასახადო მოთხოვნა, რომლის მიხედვით გადასახადის გადამხდელს ბიუჯეტში გადასახდელად განესაზღვრა სულ 377 345 ლარი, მათ შორის, გადასახადი 228 486 ლარი, ჯარიმა\n90 646 ლარი და საურავი 58 213 ლარი. \nსაგადასახადო შემოწმების აქტის მიხედვით საგადასახადო ვალდებულებები განსაზღვრულია შემდეგი გარემოებებით: \nი/მ ----- მინიჭებული აქვს მცირე მეწარმის სტატუსი (ტრანსპორტით მომსახურება, გადაზიდვის მომსახურება საქართველოს ტერიტორიაზე). 2022 წლის კალენდარული წლის მიხედვით, მცირე ბიზნესის შემოსავლად პირს დაფიქსირებული აქვს 382 329.26 ლარი, ხოლო 2023 და 2024 წლებში შესაბამისად 300 945.36 და 672 514.12 ლარი. შემოსავლების სამსახურის გადასახადების ადმინისტრირების საინფორმაციო სისტემის მონაცემების და პირის მიერ წარმოდგენილი საბანკო ამონაწერების საფუძველზე ირკვევა, რომ ი/მ ------ შემოსავალს იღებს საერთაშორისო გადაზიდვის მომსახურების გაწევიდან. 2022 წლის კალენდარული წლის განმავლობაში მისი მიღებული შემოსავალი (საერთაშორისო გადაზიდვიდან) შეადგენს 417 484 ლარს, ხოლო 2023 და 2024 წლებში - 300 900 და 672 436 ლარს\nზემოაღნიშნულიდან გამომდინარე, პირს შეუმცირდა 1%-იანი განაკვეთით დეკლარირებული ბრუნვა. ვინაიდან, პირმა სრულყოფილად ვერ წარმოადგინა ხარჯის დამადასტურებელი დოკუმენტები, მიღებული ერთობლივი შემოსავალი შეუმცირდა ამავე პერიოდში დოკუმენტურად დადასტურებული ხარჯითა და არაპირდაპირი მეთოდით გაანგარიშებული ხარჯებით. კერძოდ, ეკონომიკური საქმიანობიდან მიღებული გადაზიდვის მომსახურებასთან დაკავშირებული საწვავის ხარჯი გაანგარიშებულ იქნა აუდირებული მსგავსი საქმიანობის განმახორციელებელი პირების დოკუმენტურად დადასტურებული მონაცემების მიხედვით (ხარჯის მიღებულ შემოსავალთან შეპირისპირებით). 2022 წლის ხარჯი შეადგენს 155 768 ლარს, მათ შორის, საწვავის ხარჯი - 141 944 ლარი, სხვა ხარჯი - 13 823 ლარი; 2023 წლის ხარჯი შეადგენს 102 377 ლარს, მათ შორის, საწვავის ხარჯი - 102 306 ლარი; 2024 წლის ხარჯი შეადგენ 234 963 ლარს, მათ შორის, საწვავის ხარჯი - 228 628 ლარი, სხვა ხარჯი - 6 335 ლარი. შედეგად, 2022, 2023 და 2024 წლების საანგარიშო პერიოდებში, გადასახადის გადამხდელს დაერიცხა საშემოსავლო გადასახადი და საქართველოს საგადასახადო კოდექსის 275-ე მუხლით განსაზღვრული ჯარიმა.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა უნდა დაკმაყოფილდეს ნაწილობრივ შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-2 ნაწილის მიხედვით, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში. \nსადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის პირველ ნაწილზე, რომლის თანახმად, გადასახადის გადამხდელი ვალდებულია სწორად და დროულად აღრიცხოს შემოსავლები და ხარჯები დოკუმენტურად დადასტურებულ მონაცემთა საფუძველზე, ამ თავით გათვალისწინებული მეთოდების გამოყენებით და მიაკუთვნოს იმ საანგარიშო პერიოდს, რომელშიც მოხდა მათი მიღება და გაწევა. ხოლო მე-3 ნაწილის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 49-ე მუხლის პირველი ნაწილის „ე“ ქვეპუნქტის თანახმად, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით - სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში.\nსაქართველოს საგადასახადო კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას. \nსაქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნქტის მიხედვით, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა.\nსაქართველოს საგადასახადო კოდექსის 88-ე მუხლის პირველი ნაწილის თანახმად, მცირე ბიზნესის სტატუსი შეიძლება მიენიჭოს მეწარმე ფიზიკურ პირს.\nამავე მუხლის მე-2 ნაწილის შესაბამისად, საქართველოს პარლამენტის საფინანსო-საბიუჯეტო კომიტეტთან შეთანხმებით, საქართველოს მთავრობას უფლება აქვს, აკრძალოს ცალკეული საქმიანობის განხორციელება, რომლის ფარგლებშიც მცირე ბიზნესის სტატუსი არ შეიძლება მიენიჭოს მეწარმე ფიზიკურ პირს.\n„სპეციალური დაბეგვრის რეჟიმების შესახებ“ საქართველოს მთავრობის 2010 წლის 29 დეკემბრის №415 დადგენილების პირველი მუხლის თანახმად, საქართველოს საგადასახადო კოდექსის 84-ე მუხლის მე-2, მე-3 და მე-4 ნაწილების, 88-ე მუხლის მე-2 და მე-3 ნაწილების, 95\n2\n მუხლის, 95\n3 \nმუხლის პირველი ნაწილის „ა“ ქვეპუნქტის და მე‑2 ნაწილისა და 955 მუხლის პირველი ნაწილის საფუძველზე, დამტკიცებულია აკრძალული საქმიანობების ჩამონათვალი, რომელთა განხორციელების შემთხვევაში არ შეიძლება მეწარმე ფიზიკური პირისათვის მცირე ბიზნესის სტატუსის მინიჭება (დანართი N4), კერძოდ, საქმიანობები, რომლებიც საჭიროებენ ლიცენზირებას ან ნებართვას, გარდა „ლიცენზიებისა და ნებართვების შესახებ“ საქართველოს კანონის 24-ე მუხლის 261 პუნქტით გათვალისწინებული („საქართველოს დედაქალაქში მსუბუქი ავტომობილით − ტაქსით (M1 კატეგორია) გადაყვანის ნებართვა“) საქმიანობისა.\n„ლიცენზიებისა და ნებართვების შესახებ“ საქართველოს კანონის 24-ე მუხლის თანახმად, ნებართვის სახეებია საერთაშორისო საავტომობილო სატვირთო გადაზიდვის ნებართვა. \nასევე, საქართველოს მთავრობის 2014 წლის 3 იანვრის №32 დადგენილებით დამტკიცებულია ტექნიკური რეგლამენტის „ავტოსატრანსპორტო საშუალებებით ტვირთის გადაზიდვის წესი“.\nსაქართველოს მთავრობის 2014 წლის 3 იანვრის №32 დადგენილებით დამტკიცებული ტექნიკური რეგლამენტის „ავტოსატრანსპორტო საშუალებებით ტვირთის გადაზიდვის წესის” პირველი მუხლის მე2 ნაწილის თანახმად, ეს წესი ადგენს სატვირთო ავტოსატრანსპორტო საშუალებებით ტვირთის გადაზიდვის პირობებს, საერთაშორისო საავტომობილო სატვირთო გადაზიდვის ნებართვის (შემდგომში − ნებართვა) პირობებს, ნებართვის მისაღებად საჭირო დოკუმენტების ჩამონათვალს, ნებართვის მოქმედების ვადას, უსაფრთხოებისა და საკუთრების დაცვის უზრუნველყოფასთან დაკავშირებულ მოთხოვნებს, აგრეთვე გადაზიდვის პროცესში მონაწილეთა უფლებებს, ვალდებულებებსა და პასუხისმგებლობას. ამავე დადგენილების მე-13 მუხლის მე-4 ნაწილის თანახმად, თითოეული საერთაშორისო საავტომობილო სატვირთო გადაზიდვა ხორციელდება ცალკეული სპეციალური ნებართვის/სანებართვო დოკუმენტის/ავტორიზაციის ბლანკის წარდგენით, თუ ამ წესით ან საქართველოს საერთაშორისო ხელშეკრულებებით სხვა რამ არ არის გათვალისწინებული. ამავე მუხლის მე-5 ნაწილის თანახმად, საქართველოში რეგისტრირებული გადამზიდველი, რომელიც ახორციელებს ან სურვილი აქვს, განახორციელოს ტვირთის საერთაშორისო გადაზიდვა, ვალდებულია გააჩნდეს საერთაშორისო საავტომობილო სატვირთო გადაზიდვის ნებართვა.\nსაქართველოს საგადასახადო კოდექსის 89-ე მუხლის პირველი ნაწილის თანახმად, მეწარმე ფიზიკური პირი, რომელიც აკმაყოფილებს ამ კოდექსის 88-ე მუხლით დადგენილ პირობებს, უფლებამოსილია მცირე ბიზნესის სტატუსის მინიჭების მიზნით მიმართოს საგადასახადო ორგანოს, რომელიც გასცემს მცირე ბიზნესის სერტიფიკატს.\nამავე მუხლის მე-2 ნაწილის „გ“ ქვეპუნქტის თანახმად, მცირე ბიზნესის სტატუსი უქმდება, თუ პირი ახორციელებს ამ კოდექსის 88-ე მუხლის მე-2 ნაწილით გათვალისწინებულ საქმიანობას. \nსაქართველოს საგადასახადო კოდექსის 89-ე მუხლის მე-4 ნაწილის შესაბამისად, ამ მუხლის მე-2 ნაწილის „გ“ ქვეპუნქტით გათვალისწინებული საფუძვლით მცირე ბიზნესის სტატუსის გაუქმების შემთხვევაში მცირე ბიზნესის სტატუსი გაუქმებულად ითვლება მიმდინარე კალენდარული წლის დასაწყისიდან.\nხოლო, ამავე მუხლის მე-4 ნაწილის შესაბამისად, ამ მუხლის მე-2 ნაწილის „გ“ ქვეპუნქტით გათვალისწინებული საფუძვლით მცირე ბიზნესის სტატუსის გაუქმების შემთხვევაში მცირე ბიზნესის სტატუსი გაუქმებულად ითვლება მიმდინარე კალენდარული წლის დასაწყისიდან.\nსაქართველოს საგადასახადო კოდექსის 79-ე მუხლის „ა“ ქვეპუნქტის მიხედვით, საშემოსავლო გადასახადის გადამხდელია რეზიდენტი ფიზიკური პირი.\nსაქართველოს საგადასახადო კოდექსის მე-80 მუხლის პირველი ნაწილის თანახმად, რეზიდენტი ფიზიკური პირის საშემოსავლო გადასახადით დაბეგვრის ობიექტია დასაბეგრი შემოსავალი, რომელიც განისაზღვრება, როგორც სხვაობა კალენდარული წლის განმავლობაში მიღებულ ერთობლივ შემოსავალსა და ამ პერიოდისათვის ამ კოდექსით გათვალისწინებული გამოქვითვების თანხებს შორის. \nამავე კოდექსის 81-ე მუხლის პირველი ნაწილის შესაბამისად, ფიზიკური პირის დასაბეგრი შემოსავალი იბეგრება 20 პროცენტით, თუ ამ კოდექსით სხვა რამ არ არის გათვალისწინებული.\nსაქართველოს საგადასახადო კოდექსის მე-100 მუხლის პირველი ნაწილის თანახმად, რეზიდენტის ერთობლივი შემოსავალი შედგება საქართველოში არსებული წყაროდან და საქართველოს ფარგლების გარეთ მიღებული შემოსავლებისაგან.\nამავე მუხლის მე-3 ნაწილის „ბ“ ქვეპუნქტის თანახმად, ერთობლივ შემოსავალს განეკუთვნება ეკონომიკური საქმიანობით მიღებული შემოსავლები, რომლებიც დაკავშირებული არ არის დაქირავებით მუშაობასთან.\nსაქართველოს საგადასახადო კოდექსის 102-ე მუხლის მიხედვით ეკონომიკური საქმიანობით მიღებულ შემოსავლებს განეკუთვნება საქონლის/მომსახურების მიწოდებით მიღებული შემოსავლები. \nსაქართველოს საგადასახადო კოდექსის 105-ე მუხლის პრველი ნაწილის მიხედვით, ერთობლივი შემოსავლიდან გამოიქვითება ყველა ხარჯი, რომელიც დაკავშირებულია მის მიღებასთან, გარდა იმ ხარჯებისა, რომლებიც ამ კოდექსის თანახმად გამოქვითვას არ ექვემდებარება.\nამავე მუხლის მე-2 ნაწილის მიხედვით, თუ ამ კოდექსით სხვა რამ არ არის გათვალისწინებული, ყველა ხარჯი დოკუმენტურად უნდა იყოს დადასტურებული.\nსაქართველოს საგადასახადო კოდექსის 106-ე მუხლის ,,ა“ ქვეპუნქტის მიხედვით, ერთობლივი შემოსავლიდან არ გამოიქვითება ის ხარჯები, რომლებიც არ არის დაკავშირებული ეკონომიკურ საქმიანობასთან.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nშემოსავლების სამსახური ყურადღებას ამახვილებს იმ გარემოებაზე, რომ გადასახადის გადამხდელი სარგებლობდა სპეციალური დაბეგვრის რეჟიმით, წარმოადგენდა მცირე ბიზნესის სტატუსის მქონე ფიზიკურ პირს და საერთაშორისო გადაზიდვების ფარგლებში ახორციელებდა მომსახურებას. დადგენილი ფაქტობრივი გარემოებაა, რომ გადამხდელის საქმიანობა, საერთაშორისო გადაზიდვა, წარმოადგენს ნებართვას დაქვემდებარებულ საქმიანობას, მცირე ბიზნესის სტატუსისთვის აკრძალულ საქმანობას, რის საფუძველზეც აღნიშნული საქმიანობის ფარგლებში მიღებული შემოსავალი ექვემდებარება ჩვეულებრივი რეჟიმით, 20%-იანი განაკვეთით დაბეგვრას. \nიმის გათვალისწინებით, რომ გადასახადის გადამხდელის საქმიანობა „ლიცენზიებისა და ნებართვების შესახებ“ საქართველოს კანონის, ასევე საქართველოს მთავრობის 2014 წლის 3 იანვრის №32 დადგენილებით დამტკიცებული ტექნიკური რეგლამენტის „ავტოსატრანსპორტო საშუალებებით ტვირთის გადაზიდვის წესის“ შესაბამისად წარმოადგენს ნებართვას დაქვემდებარებულ საქმიანობას, „სპეციალური დაბეგვრის რეჟიმების შესახებ“ საქართველოს მთავრობის 2010 წლის 29 დეკემბრის №415 დადგენილებისა და საქართველოს საგადასახადო კოდექსის 89-ე მუხლის შესაბამისად, აღნიშნული საქმიანობის ფარგლებში მიღებული შემოსავლების საერთო წესით, 20%-იანი განაკვეთით დაბეგვრა განხორციელდა მართლზომიერად.\nშემოსავლების სამსახური ყურადღებას ამახვილებს გადასახადის გადამხდელის მიერ წარმოდგენილ საჩივარში მითითებულ პოზიციაზე, რომლის მიხედვით, საგადასახადო ვალდებულებების გაანგარიშებისას სრულად არ იქნა გათვალისწინებული გადახადის გადამხდელის მიერ გაწეული ხარჯი. \nზემოხსენებული სამართლებრივი ნორმების, დადგენილი ფაქტობრივი გარემოებებისა და მხარეთა არგუმენტების გათვალისწინებით, შემოსავლების სამსახურმა მიიჩნია, რომ გადასახადის გადამხდელს უნდა მიეცეს წინადადება, ამ ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს ხარჯის დამადასტურებელი მტკიცებულებები. თავის მხრივ, დაევალოს აუდიტის დეპარტამენტს, გადასახადის გადამხდელის მონაწილეობით შეისწავლოს წარდგენილი მტკიცებულებები (მ.შ. საჩივარზე თანდართული) და შესწავლის შედეგების გათვალისწინებით, სათანადო საფუძვლის არსებობის შემთხვევაში განახორციელოს საგადასახადო ვალდებულებების კორექტირება (შემცირება). \nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ :\n1. ი/მ ------(ს/ნ ------) საჩივარი დაკმაყოფილდეს ნაწილობრივ;\n2. სადავო საკითხთან დაკავშირებით:\nა) გადასახადის გადამხდელს მიეცეს წინადადება, ამ ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს ხარჯის დამადასტურებელი მტკიცებულებები;\nბ) დაევალოს აუდიტის დეპარტამენტს, გადასახადის გადამხდელის მონაწილეობით შეისწავლოს წარდგენილი მტკიცებულებები (მ.შ. საჩივარზე თანდართული) და შესწავლის შედეგების გათვალისწინებით, სათანადო საფუძვლის არსებობის შემთხვევაში განახორციელოს საგადასახადო ვალდებულებების კორექტირება (შემცირება);\n3. დანარჩენ ნაწილში საჩივარი არ დაკმაყოფილდეს;\n4. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/e2804697-23fd-4587-8f69-7a2c183dd2ef",
        "type": "დოკუმენტი"
    },
    {
        "id": "876d40c0-9e69-4a5a-a9b8-99e02a5d29f3",
        "title": "ბრძანება №2396",
        "date": "2026-02-06T00:00:00",
        "content": "N 2396\n06 თებერვალი 2026 \nბ რ ძ ა ნ ე ბ ა \nშპს „---------ის“ (ს/ნ --------------) \n(მის.: --------------------------------) \n2025 წლის 24 დეკემბრის საჩივრის \nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 29 იანვრის სხდომაზე (ოქმი №8) განიხილა შპს „---------ის“ (ს/ნ --------------)\n \n 2025 წლის 24 დეკემბრის №---/1/2025 საჩივარი, შემოსავლების სამსახურის აუდიტის დეპარტამენტის 2025 წლის 5 დეკემბრის №039-30 საგადასახადო მოთხოვნასთან დაკავშირებით. \nსადავო საკითხები: \n1. გადამხდელი არ ეთანხმება ჩამოწერილი საქონლის რეალიზებულად განხილვის საფუძველზე განსაზღვრულ საგადასახადო ვალდებულებებს. აღნიშნავს, რომ შემოწმებისთვის დამატებით იქნა მიწოდებული ცხრილი თითოეული საქონლის მითითებით, რომელიც არ იყო რეალიზებული, შემოწმების მიერ მიღებული შემოსავალი ჩაითვალა დირექტორის სარგებლად, თუმცა რეალურად თანხა არ არის მიღებული.\n2. გადამხდელი არ ეთანხმება სმფ-ების ბუღალტრულ ნაშთსა და ინვენტარიზაციისას გამოვლენილი სხვაობის რეალიზებულად განხილვას. განმარტავს, რომ საწარმოს მიერ მიწოდებულ ექსელის ფაილში „აღრიცხულ საქონელში“ აღმოჩნდა რამოდენიმე მექანიკური შეცდომა, კერძოდ: სხვადასხვა მარკის ცემენტის რაოდენობები, რომელიც დასაწყობებული იყო დახურულ და ღია საწყობში (მაღაზიის წინა ვიტრინაში), აღნიშნული დანაკლისი ზუსტი რაოდენობით, თანხით და მარკით დაკორექტირებულია თანდართულ ექსელის ფაილში. ცემენტის ერთი ტომარა/ცალი რაოდენობაში მითითებული არ არის, შესაბამისად დანაკლისი გამოწვია არა ერთ ადგილას საქონლის დალაგებამ და მარკების არევამ, არამედ დამხმარე მუშების მხრიდან სამუშაო პროცესში მცირე რაოდენობრივი და ქაოტური უზუსტობის ერთობლიობამ. ამასთან, მაგიდა-სკამების რაოდენობის სხვაობა გამოწვეულია იმ გარემოებებით, რომ რეალიზაციაში ასახულია თურქეთიდან შემოტანილი იმპორტირებული საქონელი, რომლებიც უკან დაბრუნების მიზნით საწყობში იქნა შენახული, ასევე გამათბობელი, რომელიც არასეზონური საქონელია, შემოწმების პერიოდში იყო საწყობში, რამაც გამოიწვია საქონლის ნაშთში დანაკლისის ზრდა. ამასთან, საქართველოს საგადასახადო კოდექსის 269-ე მუხლის მე-7 ნაწილზე მითითებით, გადამხდელი ითხოვს აღნიშნულ ნაწილში დარიცხული ჯარიმის მოხსნას.\nფაქტობრივი გარემოებები:\nსაქმის მასალებით დგინდება, რომ შემოსავლების სამსახურის აუდიტის დეპარტამენტის 2025 წლის პირველი მაისის №8281 და №8332 ბრძანებების საფუძველზე განხორციელდა შპს „---------ის“ (ს/ნ --------------) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2024 წლის 31 მაისიდან 2025 წლის პირველ აპრილამდე საანგარიშო პერიოდები. საგადასახადო შემოწმების შედეგებზე 2025 წლის 4 დეკემბერს შედგა საგადასახადო შემოწმების აქტი, გამოიცა 2025 წლის 5 დეკემბრის №26835 ბრძანება და ამავე თარიღის №039-30 საგადასახადო მოთხოვნა, რომლის საფუძველზე გადასახადის გადამხდელს დამატებით გადასახდელად განესაზღვრა სულ 83 605 ლარი, მათ შორის გადასახადი 50 933 ლარი, ჯარიმა 23 648 ლარი და საურავი 9 024 ლარი.\nსაგადასახადო შემოწმების აქტის მიხედვით, სადავო საკითხებთან დაკავშირებით, საგადასახადო ვალდებულებები განსაზღვრულია შემდეგი გარემოებით:\n1. გადასახადის გადამხდელის ბუღალტრული პროგრამის ასლის მონაცემების ანალიზის საფუძველზე ირკვევა, რომ კომპანიას 7290 ბარათზე ჩამოწერილი აქვს 10 790 ლარის ღირებულების სასაქონლო-მატერიალური ფასეულობები. ამასთან, 1 405 ლარის ღირებულების სმფ-ზე გადამხდელმა წარმოადგინა საქართველოს შინაგან საქმეთა სამინისტროს --- პოლიციის დეპარტამენტის -- რაიონული სამმართველოს -- პოლიციის განყოფილებიდან ცნობა, რითაც დასტურდება გაქურდვის ფაქტი, რაც შემოწმების ჯგუფის მიერ გათვალისწინებულ იქნა. დარჩენილი 9 385 ლარის ღირებულების სმფ-ს ჩამოწერზე, რომელზეც გადამხდელს ჩამოწერის დოკუმენტი არ გააჩნია, გავრცელებულ იქნა პირის ბუღალტრული პროგრამით იდენტიფიცირებული ფასნამატი და რეალიზებულ იქნა შესაბამის პერიოდებში. საქართველოს საგადასახადო კოდექსის 159-ე და 163-ე მუხლების შესაბამისად, გადამხდელს დაერიცხა დღგ, ხოლო რეალიზაციის საბაზრო ღირებულება, საქართველოს საგადასახადო კოდექსის 101-ე და 154-ე მუხლების საფუძველზე, ჩაითვალა დირექტორზე გაცემულ ხელფასად და დაიბეგრა გადახდის წყაროსთან საშემოსავლო გადასახადით. პირს ასევე დაერიცხა ჯარიმა ამავე კოდექსის 275-ე მუხლის შესაბამისად.\n2. გადამხდელის საქმიანობის საგანია სამშენებლო მასალებით და შერეული პროდუქციით ვაჭრობა იჯარით აღებულ ფართში ერთი სავაჭრო ობიექტის მეშვეობით --- რაიონში, სოფელ -- უბანში. კომპანიას აქვს როგორც ადგილობრივი შეძენები, ასევე იმპორტი ---დან. საიდენტიფიკაციო კოდის მინიჭების და დღგ-ის გადამხდელად რეგისტრაციის თარიღია 31.05.2024წ. გადამხდელი აღრიცხვას ახორციელებს ბუღალტრულ პროგრამა „FINA“-ში. 2025 წლის 19 მაისის №9973 ბრძანების საფუძველზე ჩატარებულია სასაქონლო–მატერიალური ფასეულობების ფაქტობრივი აღრიცხვა, შედეგად დადგინდა სმფ-ს ნაშთი საბაზრო ღირებულებით 1 710 675 ლარი, თვითღირებულებით 911 776 ლარი, ხოლო ბუღალტრული აღრიცხვით კომპანიას უფიქსირდება 1 072 575 ლარის ღირებულების სმფ-ების ნაშთი. გამოვლენილი სხვაობა 160 799 ლარის თვითღირებულებით, საქართველოს საგადასახადო კოდექსის 49-ე და 73-ე მუხლების საფუძველზე, ჩაითვალა ბუღალტრული პროგრამის საშუალო შეწონილი 59%-იანი ფასნამატით რეალიზაციად და გადანაწილდა შესამოწმებელ პერიოდებში დღგ-ის ბრუნვების პროპორციულად. საქართველოს საგადასახადო კოდექსის 159-ე და 163- ე მუხლების შესაბამისად, გადამხდელს დაერიცხა დღგ. ამასთან, დაკორექტირებას დაექვემდებარა საწესდებო კაპიტალის საბოლოო ნაშთი 377 114 ლარით და ნაცვლად 467 260 ლარისა შეადგინა 90 146 ლარი 2025 წლის 31 მარტის მდგომარეობით. პირს ასევე დაერიცხა ჯარიმა საქართველოს საგადასახადო კოდექსის 275-ე მუხლის მიხედვით.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-2 ნაწილის თანახმად, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში.\nსადავო საკითხებთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის პირველ ნაწილზე, რომლის თანახმად, გადასახადის გადამხდელი ვალდებულია სწორად და დროულად აღრიცხოს შემოსავლები და ხარჯები დოკუმენტურად დადასტურებულ მონაცემთა საფუძველზე, ამ თავით გათვალისწინებული მეთოდების გამოყენებით და მიაკუთვნოს იმ საანგარიშო პერიოდს, რომელშიც მოხდა მათი მიღება და გაწევა. ამავე მუხლის მე-3 ნაწილის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე. საქართველოს საგადასახადო კოდექსის 49-ე მუხლის პირველი ნაწილის „ე“ ქვეპუნქტის თანახმად, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით - სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში. საქართველოს საგადასახადო კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას.\nსაქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნქტის მიხედვით, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა.\nსაქართველოს საგადასახადო კოდექსის 159-ე მუხლის პირველი ნაწილის „ა“ ქვეპუნქტის თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:\n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტზე, რომლის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს. ამავე მუხლის მე-4 ნაწილის თანახმად, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს.\nსაქართველოს საგადასახადო კოდექსის 101-ე მუხლის პირველი ნაწილის თანახმად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაქართველოს საგადასახადო კოდექსის 154-ე მუხლის პირველი ნაწილის „ა“ ქვეპუნქტის მიხედვით, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს.\nამავე მუხლის მე-2 ნაწილის „ა“ და „ბ“ ქვეპუნქტების თანახმად, გადახდის წყაროსთან გადასახადის დაკავებისას:\nა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი ვალდებულია ბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nპირველ სადავო საკითხთან დაკავშირებით, შემოსავლების სამსახური ყურადღებას ამახვილებს შემოწმებით დადგენილ გარემოებაზე, რომლის მიხედვითაც გადასახადის გადამხდელის ბუღალტრული პროგრამის ასლის მონაცემებით, კომპანიას 7290 ბარათზე ჩამოწერილი აქვს სასაქონლო-მატერიალური ფასეულობები. შემოწმების მიერ 9 385 ლარის ღირებულების სმფ-ს ჩამოწერზე, რომელზეც გადამხდელს ჩამოწერის დოკუმენტი არ გააჩნია, გავრცელებულ იქნა პირის ბუღალტრული პროგრამით იდენტიფიცირებული ფასნამატი და რეალიზებულ იქნა შესაბამის პერიოდებში. ხოლო, რეალიზაციის საბაზრო ღირებულება ჩაითვალა დირექტორზე გაცემულ ხელფასად და დაიბეგრა გადახდის წყაროსთან საშემოსავლო გადასახადით.\nამასთან, შემოსავლების სამსახური აღნიშნავს, რომ დავის წარმოების პროცესში არ ყოფილა წარმოდგენილი მომჩივნის პოზიციის დამადასტურებელი ისეთი არგუმენტები/მტკიცებულებები, რომლებიც შეცვლიდა საგადასახადო შემოწმებით დადგენილ ფაქტობრივ გარემოებებს.\nზემოაღნიშნული სამართლებრივი ნორმების, საქმეში არსებული მასალებისა და დადგენილი ფაქტობრივი გარემოებების გათვალისწინებით, პირველ სადავო საკითხთან დაკავშირებით, შემოსავლების სამსახურმა მიიჩნია, რომ გადასახადის გადამხდელის საგადასახადო ვალდებულებები განსაზღვრულია მართლზომიერად, ხოლო წარმოდგენილი საჩივარი დაუსაბუთებელია და არ არსებობს მისი დაკმაყოფილების სამართლებრივი საფუძველი.\nმე-2 სადავო საკითხთან დაკავშირებით,\n შემოსავლების სამსახური ყურადღებას ამახვილებს შემოწმებით დადგენილ გარემოებაზე, რომ გადასახადის გადამხდელთან ჩატარებულია სასაქონლო–მატერიალური ფასეულობების ფაქტობრივი აღრიცხვა, შედეგად დადგინდა სმფ-ს ნაშთი საბაზრო ღირებულებით 1 710 675 ლარი, თვითღირებულებით 911 776 ლარი, ხოლო ბუღალტრული აღრიცხვით კომპანიას უფიქსირდება 1 072 575 ლარის ღირებულების სმფ-ების ნაშთი. გამოვლენილი სხვაობა 160 799 ლარის თვითღირებულებით, ჩაითვალა ბუღალტრული პროგრამის საშუალო შეწონილი 59%-იანი ფასნამატით რეალიზაციად და გადანაწილდა შესამოწმებელ პერიოდებში დღგ-ის ბრუნვების პროპორციულად. ამასთან, დაკორექტირებას დაექვემდებარა საწესდებო კაპიტალის საბოლოო ნაშთი.\nამასთან, შემოსავლების სამსახური აღნიშნავს, რომ დავის წარმოების პროცესში არ ყოფილა წარმოდგენილი მომჩივნის პოზიციის დამადასტურებელი ისეთი არგუმენტები/მტკიცებულებები, რომლებიც შეცვლიდა საგადასახადო შემოწმებით დადგენილ ფაქტობრივ გარემოებებს.\nრაც შეეხება მომჩივნის არგუმენტს აღნიშნულ ნაწილში შემოწმებით განსაზღვრული ჯარიმის მოხსნასთან დაკავშირებით, შემოსავლების სამსახური მიუთითებს საქართველოს საგადასახადო კოდექსის 43-ე მუხლის მე-4 ნაწილზე, რომლის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით.\nსაქართველოს საგადასახადო კოდექსის 270-ე მუხლის პირველი ნაწილის თანახმად, საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის. ამავე მუხლის მე-2 ნაწილის თანახმად, საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nამავე კოდექსის 275-ე მუხლის თანახმად:\n1. პირის მიერ საგადასახადო დეკლარაციაში/გაანგარიშებაში გადასახადის თანხის შემცირება, თუ იგი გამოწვეულია საგადასახადო კონტროლის განმახორციელებელი ორგანოს მიერ პირის საგადასახადო ვალდებულების წარმოშობის მომენტის (პერიოდის) შეცვლით, - იწვევს პირის დაჯარიმებას შემცირებული გადასახადის თანხის 10 პროცენტის ოდენობით.\n2. საგადასახადო დეკლარაციაში/გაანგარიშებაში გადასახადის თანხის შემცირება, გარდა ამ მუხლის პირველი, 2\n1\n და 2\n2\n ნაწილებით გათვალისწინებული შემთხვევებისა, იწვევს დაჯარიმებას შემცირებული გადასახადის თანხის 50 პროცენტის ოდენობით.\n2 \n1\n . საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტს არ აღემატება, - იწვევს დაჯარიმებას შემცირებული გადასახადის თანხის 10 პროცენტის ოდენობით.\n2 \n2\n . საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტზე მეტია და 20 პროცენტს არ აღემატება, - იწვევს დაჯარიმებას შემცირებული გადასახადის თანხის 25 პროცენტის ოდენობით.\nსაქართველოს საგადასახადო კოდექსის 269-ე მუხლის მე-7 ნაწილზე, რომლის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.\nშემოსავლების სამსახური განმარტავს, რომ გადასახადის გადამხდელის კეთილსინდისიერება უკავშირდება მის მიერ დაშვებულ შეცდომას, გადამხდელი კეთილსინდისიერია იმ შემთხვევაში თუ სამართალდარღვევა გამოწვეულია მის მიერ დაშვებული შეცდომით (არცოდნით). კეთილსინდისიერება გულისხმობს პირის სუბიექტურ დამოკიდებულებას მის მიერ ჩადენილი ქმედებისადმი. პირი მოქმედებს საპატიებელი შეცდომის პირობებში ანუ მან არ იცოდა და არც შეიძლებოდა სცოდნოდა, რომ ჩადიოდა აკრძალულ ქმედებას (სამართალდარღვევას). საქართველოს საგადასახადო კოდექსის 269-ე მუხლის მე-7 ნაწილის მიზანია საგადასახადო პასუხისმგებლობისგან გაათავისუფლოს პირი, რომელიც სამართლებრივი შეცდომის არეალში მოქმედებდა, რადგან სამართლებრივი შეცდომის დროს პირი არასწორად აფასებს ჩადენილი ქმედების სამართლებრივ არსს და ამ ქმედებით გამოწვეულ სამართლებრივ შედეგს. \nშემოსავლების სამსახური მიუთითებს ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები, შესაბამისად, საგადასახადო შემოწმების შედეგად განსაზღვრულ საგადასახადო ვალდებულებებზე დარიცხული სანქცია შეესაბამება კანონმდებლობის მოთხოვნებს. ამასთან, განსახილველ შემთხვევაში, საგადასახადო შემოწმების შედეგად დაკისრებული სანქციის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება.\nზემოაღნიშნული სამართლებრივი ნორმების, საქმეში არსებული მასალებისა და დადგენილი ფაქტობრივი გარემოებების გათვალისწინებით, მე-2 სადავო საკითხთან დაკავშირებით, შემოსავლების სამსახურმა მიიჩნია, რომ წარმოდგენილი საჩივარი დაუსაბუთებელია და არ არსებობს მისი დაკმაყოფილების სამართლებრივი საფუძველი.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ : \n1. შპს „---------ის“ (ს/ნ --------------) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/876d40c0-9e69-4a5a-a9b8-99e02a5d29f3",
        "type": "დოკუმენტი"
    },
    {
        "id": "bc1cce9d-9d37-44c5-963a-fa35d0ca13f8",
        "title": "ბრძანება №2291",
        "date": "2026-02-05T00:00:00",
        "content": "N 2291\n05 თებერვალი 2026\nბ რ ძ ა ნ ე ბ ა \nშპს „-----ის“ (ს/ნ -------------) \n(ფაქტ. მის.: -------------------) \n(იურ. მის.: --------------------) \n2026 წლის 8 იანვრის საჩივრის \nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 29 იანვრის სხდომაზე (ოქმი №8) განიხილა შპს „-----ის“ (ს/ნ -------------)\n \n 2026 წლის 8 იანვრის №-----1/1/2026 საჩივარი, შემოსავლების სამსახურის აუდიტის დეპარტამენტის 2025 წლის 12 დეკემბრის №006-521 საგადასახადო მოთხოვნასთან დაკავშირებით.\nსადავო საკითხები: \n1. გადასახადის გადამხდელი არ ეთანხმება დღგ-ში განსაზღვრულ საგადასახადო ვალდებულებებს. აცხადებს, რომ 2024 წლის ნოემბერში, დეკემბერსა და 2025 წლის იანვარში დღგ-ით დასაბეგრი ბრუნვა შეადგენს 415 238 ლარს, მასზე დარიცხული დღგ - 74 743 ლარს, ჩასათვლელი დღგ - 36 023 ლარს. შესაბამისად, ბიუჯეტის სასარგებლოდ დასარიცხი თანხა შეადგენს 38 719 ლარს, ნაცვლად საგადასახადო შემოწმების აქტით დარიცხული დღგ-ისა, რომელმაც შეადგინა 44 566 ლარი.\n2. მომჩივანი ითხოვს სადავო საგადასახადო მოთხოვნით განსაზღვრული სანქციისგან გათავისუფლებას საქართველოს საგადასახადო კოდექსის 269-ე მუხლის მე-7 ნაწილის საფუძველზე.\nფაქტობრივი გარემოებები:\nსაქმის მასალებით დგინდება, რომ შემოსავლების სამსახურის აუდიტის დეპარტამენტის 2025 წლის 3 ივლისის №14926 და 21 ნოემბრის №25693 ბრძანებების საფუძველზე ჩატარდა შპს „-----ის“ (ს/ნ -------------) საქმიანობის კამერალური საგადასახადო შემოწმება ელექტრონულად გამოწერილი საგადასახადო ანგარიშ-ფაქტურების/სასაქონლო ზედნადებების, მიღებული საგადასახადო ანგარიშფაქტურებისა და საბაჟო დეკლარაციების, საკონტროლო-სალარო აპარატითა და პოსტერმინალით განხორციელებული ანგარიშსწორებისას მიღებული თანხების 2024 წლის ნოემბრის, დეკემბრისა და 2025 წლის იანვრის საანგარიშო პერიოდების დღგ-ის დეკლარაციებში ასახვის სისწორის დადგენის მიზნით. საგადასახადო შემოწმების შედეგებზე 2025 წლის 9 დეკემბერს შედგა საგადასახადო შემოწმების აქტი, გამოიცა 2025 წლის 12 დეკემბრის №27380 ბრძანება და ამავე თარიღის №006–521 საგადასახადო მოთხოვნა,რომლის საფუძველზე გადასახადის გადამხდელს დამატებით გადასახდელად განესაზღვრა სულ 74 274 ლარი, მათ შორის გადასახადი 44 566 ლარი, ჯარიმა 22 283 ლარი და საურავი 7 425 ლარი.\nსაგადასახადო შემოწმების აქტის მიხედვით, სადავო საკითხებთან დაკავშირებით, საგადასახადო ვალდებულებები განსაზღვრულია შემდეგი გარემოებით:\nსაგადასახადო შემოწმებით დადგინდა, რომ საწარმოს 2024 წლის ნოემბერში, დეკემბერში და 2025 წლის იანვრის საანგარიშო პერიოდებში წარდგენილი ჰქონდა დღგ-ის ნულოვანი დეკლარაციები. ამასთან, აღნიშნულ პერიოდებში გადასახადის გადამხდელს უფიქსირდებოდა ელექტრონულად გამოწერილი და მიღებული საგადასახადო ანგარიშ-ფაქტურები/სასაქონლო ზედნადებები და ასევე, საკონტროლოსალარო აპარატითა და პოსტერმინალით განხორციელებული ოპერაციები. აღნიშნული ოპერაციები საწარმოს არ ჰქონდა ასახული დღგ-ის დეკლარირებულ მონაცემებში. \nზემოაღნიშნული ფაქტობრივი გარემოებების გათვალისწინებით, შემოწმებამ იხელმძღვანელა საქართველოს საგადასახადო კოდექსის 158-ე, 159-ე, 174-ე, 175-ე მუხლებით. შედეგად, შემოწმებით დაკორექტირდა დღგ-ით დასაბეგრ ბრუნვები და დღგ-ის ჩასათვლელი თანხები, რამაც სალდირებულად გამოიწვია დღგ-ის დარიცხვა. ასევე, საწარმოს დაერიცხა საქართველოს საგადასახადო კოდექსის 275-ე მუხლით განსაზღვრული ჯარიმა.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nპირველ სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 158-ე მუხლის პირველი ნაწილის თანახმად, დღგ-ით დასაბეგრ პირად (შემდგომ - დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა.\nსაქართველოს საგადასახადო კოდექსის 159-ე მუხლის პირველი ნაწილის „ა“ და „ბ“ ქვეპუნქტების თანახმად, დღგ-ით დასაბეგრი ოპერაციებია დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება/მომსახურების გაწევა. საქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:\n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაქართველოს საგადასახადო კოდექსის 168-ე მუხლის პირველი ნაწილის თანახმად, დღგ-ის გადამხდელად რეგისტრირებული დასაბეგრი პირი ვალდებულია საგადასახადო ორგანოს წარუდგინოს დღგ-ის დეკლარაცია არაუგვიანეს საანგარიშო პერიოდის მომდევნო თვის 15 რიცხვისა და ამავე ვადაში გადაიხადოს გადასახადი.\nსაქართველოს საგადასახადო კოდექსის 174-ე მუხლის პირველ ნაწილის თანახმად, დღგ-ის ჩათვლა არის დასაბეგრი პირის უფლება, შეიმციროს გადასახდელი დღგ-ის თანხა საქონლის მიწოდებასთან/მომსახურების გაწევასთან დაკავშირებული ხარჯის სხვადასხვა კომპონენტის ღირებულებაზე პირდაპირ მიკუთვნებული დღგ-ის თანხით.\nამავე მუხლის მე-2 ნაწილის თანახმად, დღგ-ის ჩათვლის უფლება წარმოიშობა ჩასათვლელი დღგის თანხის დარიცხვის ვალდებულების წარმოშობის (შესაბამისი ოპერაციის დღგ-ით დაბეგვრის) მომენტიდან. ამავე მუხლის მე-3 ნაწილის თანახმად, დღგ-ის ჩათვლის უფლება აქვს მხოლოდ დღგ-ის გადამხდელად რეგისტრირებულ დასაბეგრ პირს.\nსაქართველოს საგადასახადო კოდექსის 175-ე მუხლის პირველი ნაწილის „ა“ და „ბ“ქვეპუნქტების თანახმად, თუ საქონელი/მომსახურება გამიზნულია ან გამოიყენება დღგ-ით დასაბეგრი ოპერაციის განხორციელებისთვის, დასაბეგრ პირს უფლება აქვს ჩაითვალოს:\nა) საქართველოს ტერიტორიაზე სხვა დასაბეგრი პირისგან ამ საქონლის/მომსახურების შეძენისთვის გადახდილი/გადასახდელი დღგ.\nბ) ამ კარის შესაბამისად საქონლის მიწოდებად ან მომსახურების გაწევად განხილულ ოპერაციებთან დაკავშირებით გადასახდელი დღგ.\nსაქართველოს საგადასახადო კოდექსის 176-ე მუხლის პირველი ნაწილის „ა“ ქვეპუნქტის თანახმად, დღგ-ის ჩათვლის მიღების საფუძველია ამ კოდექსის 175-ე მუხლის პირველი ნაწილის „ა“ და „ბ“ ქვეპუნქტებითა და მე-2 ნაწილით გათვალისწინებულ შემთხვევებში − საქონლის/მომსახურების შეძენასთან დაკავშირებით ამ კოდექსით დადგენილი წესით გამოწერილი საგადასახადო ანგარიშფაქტურა.\nსაქართველოს საგადასახადო კოდექსის 180-ე მუხლის პირველი ნაწილის თანახმად, თუ ამ კოდექსით სხვა რამ არის დადგენილი, დღგ-ის გადამხდელად რეგისტრირებული დასაბეგრი პირის მიერ სხვა დასაბეგრი პირისთვის საქონლის მიწოდების ან მომსახურების გაწევის შემთხვევაში, გამოიწერება საგადასახადო ანგარიშ-ფაქტურა.\n,,გადასახადების ადმინისტრირების შესახებ“ საქართველოს ფინანსთა მინისტრის 2010 წლის 31 დეკემბრის №996 ბრძანებით დამტკიცებული ინსტრუქციის 72-ე მუხლის პირველი ნაწილის თანახმად, თუ საქონელი/მომსახურება გამიზნულია ან გამოიყენება დღგ-ით დასაბეგრი ოპერაციის განხორციელებისთვის, გარდა ჩათვლის უფლების გარეშე გათავისუფლებული დასაბეგრი ოპერაციებისა, დასაბეგრ პირს უფლება აქვს ჩაითვალოს:\nა) საქართველოს ტერიტორიაზე სხვა დასაბეგრი პირისგან ამ საქონლის/მომსახურების შეძენისთვის გადახდილი/გადასახდელი დღგ;\nბ) ანაზღაურების სანაცვლოდ საქონლის მიწოდებად ან მომსახურების გაწევად, განხილულ ოპერაციებთან დაკავშირებით გადასახდელი დღგ.\nხოლო, მე-3 ნაწილის ,,ა“ და ,,ბ“ ქვეპუნქტების თანახმად, დასაბეგრ პირს უფლება არ აქვს ჩაითვალოს:\nა) დღგ, თუ იგი არ არის რეგისტრირებული დღგ-ის გადამხდელად;\nბ) იმ საქონელზე/მომსახურებაზე (გარდა ძირითადი საშუალებებისა) გაწეული ხარჯის ღირებულებაზე მიკუთვნებული დღგ-ის თანხა, რომელიც დასაბეგრი პირის მიერ დღგ-ის გადამხდელად რეგისტრაციამდე პერიოდში გამოყენებულია დასაბეგრ ოპერაციებში.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაგადასახადო შემოწმებით დადგენილია, რომ 2024 წლის ნოემბერში, დეკემბერსა და 2025 წლის იანვრის საანგარიშო პერიოდებში გადამხდელს წარდგენილი ჰქონდა დღგ-ის ნულოვანი დეკლარაციები. ამასთან, აღნიშნულ პერიოდებში გადასახადის გადამხდელს უფიქსირდებოდა ელექტრონულად გამოწერილი და მიღებული საგადასახადო ანგარიშ-ფაქტურები/სასაქონლო ზედნადებები და ასევე, საკონტროლო-სალარო აპარატითა და პოსტერმინალით განხორციელებული ოპერაციები. აღნიშნული ოპერაციები საწარმოს არ ჰქონდა ასახული დღგ-ით დასაბეგრ დეკლარირებულ მონაცემებში. შედეგად, შემოწმებით დაკორექტირდა დღგ-ით დასაბეგრ ბრუნვები და დღგ-ის ჩასათვლელი თანხები, რამაც სალდირებულად გამოიწვია დღგ-ის დარიცხვა.\nამასთან, შემოსავლების სამსახური აღნიშნავს, რომ მომჩივანი წარმოდგენილ საჩივარში ვერ უთითებს ფაქტობრივ და სამართლებრივ გარემოებებზე თუ რა ნაწილში იქნა საგადასახადო ვალდებულებები განსაზღვრული არამართლზომიერად და დავის წარმოების პროცესშიც არ აქვს წარმოდგენილი ისეთი არგუმენტები/მტკიცებულებები, რომლებიც შეცვლიდა საგადასახადო შემოწმების აქტით დადგენილ ფაქტობრივ გარემოებებს. დამატებით, საგადასახადო შემოწმების აქტის დანართებიდან ირკვევა, რომ შემოწმების აქტით განსაზღვრული დღგ-ით დასაბეგრი ბრუნვა, ჩასათვლელი დღგ-ის თანხა და ბიუჯეტში გადასახდელად გამოანგარიშებული დღგ-ის თანხა შესაბამისობაშია საგადასახადო შემოწმების აქტით, აუდიტის დეპარტამენტის შესაბამისი ბრძანებით და საგადასახადო მოთხოვნით დარიცხულ თანხებთან.\nზემოაღნიშნული სამართლებრივი ნორმების, საქმეში არსებული მასალებისა და დადგენილი ფაქტობრივი გარემოებების გათვალისწინებით, პირველ სადავო საკითხთან დაკავშირებით, შემოსავლების სამსახურმა მიიჩნია, რომ გადასახადის გადამხდელის საგადასახადო ვალდებულებები განსაზღვრულია მართლზომიერად, ხოლო წარმოდგენილი საჩივარი დაუსაბუთებელია და არ უნდა დაკმაყოფილდეს.\nმე-2 სადავო საკითხთან დაკავშირებით,\n შემოსავლების სამსახური მიუთითებს საქართველოს საგადასახადო კოდექსის 43-ე მუხლის მე-4 ნაწილზე, რომლის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით.\nსაქართველოს საგადასახადო კოდექსის 270-ე მუხლის პირველი ნაწილის თანახმად, საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის. ამავე მუხლის მე-2 ნაწილის თანახმად, საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 272-ე მუხლის პირველი ნაწილის თანახმად, საურავი არის საგადასახადო სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის.\nსაქართველოს საგადასახადო კოდექსის 275-ე მუხლის მე-2 ნაწილის თანახმად, საგადასახადო დეკლარაციაში/გაანგარიშებაში გადასახადის თანხის შემცირება, გარდა ამ მუხლის პირველი, 2\n1\n და 2\n2\n ნაწილებით გათვალისწინებული შემთხვევებისა, იწვევს დაჯარიმებას შემცირებული გადასახადის თანხის 50 პროცენტის ოდენობით.\nსაქართველოს საგადასახადო კოდექსის 269-ე მუხლის მე-7 ნაწილის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.\nშემოსავლების სამსახური განმარტავს, რომ გადასახადის გადამხდელის კეთილსინდისიერება უკავშირდება მის მიერ დაშვებულ შეცდომას, გადამხდელი კეთილსინდისიერია იმ შემთხვევაში თუ სამართალდარღვევა გამოწვეულია მის მიერ დაშვებული შეცდომით (არცოდნით). კეთილსინდისიერება გულისხმობს პირის სუბიექტურ დამოკიდებულებას მის მიერ ჩადენილი ქმედებისადმი. პირი მოქმედებს საპატიებელი შეცდომის პირობებში ანუ მან არ იცოდა და არც შეიძლებოდა სცოდნოდა, რომ ჩადიოდა აკრძალულ ქმედებას (სამართალდარღვევას). საქართველოს საგადასახადო კოდექსის 269-ე მუხლის მე-7 ნაწილის მიზანია საგადასახადო პასუხისმგებლობისგან გაათავისუფლოს პირი, რომელიც სამართლებრივი შეცდომის არეალში მოქმედებდა, რადგან სამართლებრივი შეცდომის დროს პირი არასწორად აფასებს ჩადენილი ქმედების სამართლებრივ არსს და ამ ქმედებით გამოწვეულ სამართლებრივ შედეგს.\nშემოსავლების სამსახური მიუთითებს ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები, ამასთან, მომჩივანი ვერ უთითებს ფაქტობრივ და სამართლებრივ გარემოებებზე, რომლითაც დადასტურდება, რომ გადასახადის გადამხდელი საგადასახადო ვალდებულებების არაჯეროვნად შესრულებისას მოქმედებდა სამართლებრივი შეცდომის არეალში. შესაბამისად, საგადასახადო შემოწმების შედეგად დარიცხული სანქციის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება. ამდენად, გადასახადის გადამხდელის საჩივარი დაუსაბუთებელია და არ უნდა დაკმაყოფილდეს.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ: \n1. შპს „-----ის“ (ს/ნ -------------) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/bc1cce9d-9d37-44c5-963a-fa35d0ca13f8",
        "type": "დოკუმენტი"
    },
    {
        "id": "79682392-d0d5-4669-9784-3f77ecf6af0d",
        "title": "ბრძანება №2553",
        "date": "2026-02-06T00:00:00",
        "content": "N 2553\n06 თებერვალი 2026\nბ რ ძ ა ნ ე ბ ა\nშპს „-----” (ს/ნ -----) (მის:-----)\n2026 წლის 15 იანვრის საჩივრის\nნაწილობრივ დაკმაყოფილების თაობაზე.\nსადავო საკითხები:\n1. გადასახადის გადამხდელი არ ეთანხმება განკარგვადი თანხის დირექტორზე გაცემულ ხელფასად კვალიფიკაციას. განმარტავს, რომ შესამოწმებელი პერიოდის განმავლობაში საწარმო არ სარგებლობდა კვალიფიციური ბუღალტრის მომსახურებით, შესაბამისად, არ ჰქონდა მოწესრიგებული აღრიცხვიანობა. რეალურად კომპანიას მშენებლობის პროცესში უფრო მეტი ხარჯი აქვს გაწეული, ვიდრე ეს შემოსავლების სამსახურის ვებგვერდზე არის ასახული. ეს არის საქონლის/მომსახურების შესყიდვები, რომელზედაც გარკვეული მიზეზების გამო არ აიტვირთა სასაქონლო ზედნადებები/ანგარიშ - ფაქტურები, არ გაფორმდა შესაბამისი პირველადი დოკუმენტები, ანგარიშსწორება კი განხორციელდა ნაღდი ფულით. ასეთია მაგალითად: მიწის გატანის სამუშაოებზე გაწეული ხარჯები (გადახდილი იქნა მეწარმე სუბიექტზე ნაღდი ფული 2000 ლარი, რაზედაც არ შედგა მიღება - ჩაბარების აქტი, ასევე 2023 წლის განმავლობაში გადახდილი იქნა ნაღდი ფული სატრანსპორტო მომსახურების თანხები 8000 ლარზე მეტი და სხვა ხარჯები, რომლებიც არ არის დოკუმენტურად დადასტურებული). აღნიშნული ხარჯები უკავშირდება კომპანიის ეკონომიკურ საქმიანობას და მისი გათვალისწინება არსებითად შეცვლიდა შემოწმებით განსაზღვრულ სურათს, კერძოდ კი, შემოწმებით გაანგარიშებულ განკარგავად თანხებს. გადამხდელი აცხადებს, როდესაც ფაქტობრივი გარემოებების საფუძველზე ხარჯის ფაქტობრივად გაწევის ნამდვილობა და ამ ხარჯის საჭიროება არ არის სადავო, ასეთ შემთხვევაში ეკონომიკურ საქმიანობასთან დაკავშირებულ ხარჯად უნდა დაკვალიფიცირდეს გადამხდელის მიერ გაცხადებული ხარჯის 75%, შედეგად, დაბეგვრას დაექვემდებარებოდა დოკუმენტურად დაუდასტურებელი ხარჯის 25%.\n2.\n გადასახადის გადამხდელი ითხოვს დღგ-ის თანხის ჩათვლებში გათვალისწინებას. განმარტავს, რომ ვინაიდან შემოსავლების სამსახურის უფროსის ბრძანების საფუძველზე მიენიჭა არაკვალიფიციური დღგ-ის გადამხდელის სტატუსი, რაც ითვალისწინებს საგადასახადო ანგარიშ - ფაქტურის, ნავთობპროდუქტების სპეციალური ანგარიშ - ფაქტურის და საგადასახადო დოკუმენტის გამოწერისა და დადასტურების უფლების შეზღუდვას, შეძენილ საქონელზე/მომსახურებაზე დაუდასტურებელი საგადასახადო ანგარიშ - ფაქტურებით (21 საგადასახადო ანგარიშ - ფაქტურა - 1259.41 ლარი) არ აქვს მიღებული დღგ-ის ჩათვლა. აღნიშნულიდან გამომდინარე, ითხოვს ჩასათვლელი საგადასახადო ანგარიშ - ფაქტურების გათვალისწინებას, რომელიც გადამხდელის მიერ არ იყო დადასტურებული, დეკლარირებული და შესაბამისად ჩათვლილი.\n3.\n გადამხდელი საქართველოს საგადასახადო კოდექსის 269-ე მუხლის მე-7 ნაწილის საფუძველზე ითხოვს სანქციისგან გათავისუფლებას.\nფაქტობრივი გარემოებები:\nსაქმეში არსებული მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 20 ოქტომბრის N 22557 ბრძანების საფუძველზე ჩატარდა შპს „-----” (ს/ნ -----) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2022 წლის პირველი იანვრიდან 2025 წლის პირველ სექტემბრამდე საანგარიშო პერიოდები. შემოწმების შედეგებზე 2025 წლის 18 დეკემბერს შედგენილ იქნა საგადასახადო შემოწმების აქტი. შემოწმების აქტის საფუძველზე, აუდიტის დეპარტამენტმა 2025 წლის 19 დეკემბერს გამოსცა N 27892 ბრძანება და ამავე თარიღის N 007-370 საგადასახადო მოთხოვნა, რომლითაც გადასახადის გადამხდელს დამატებით გადასახდელად განესაზღვრა სულ 68 494 ლარი, მათ შორის, გადასახადი 38 312 ლარი, ჯარიმა 24 418 ლარი და საურავი 5 764 ლარი.\nსაგადასახადო შემოწმების აქტის მიხედვით სადავო საკითხებთან დაკავშირებით დარიცხვა გამოწვეულია შემდეგი გარემოებებით:\n1. შემოწმებით დამუშავებულ იქნა შემოსავლების სამსახურის გადასახადების ადმინისტრირების საინფორმაციო სისტემის მონაცემები, გადასახადის გადამხდელის მიერ მოწოდებული ინფორმაცია (საბანკო ამონაწერები), რომლის მიხედვითაც შესწავლილია კომპანიაში ფულადი სახსრების მოძრაობა. აღნიშნული ინფორმაციის ანალიზის შედეგად დგინდება, რომ კომპანიაში რჩება განკარგავადი თანხები. შემოწმებით გაანგარიშებულ შემოსავალსა და საწარმოს მიერ დოკუმენტურად დადასტურებულ ხარჯებს შორის სხვაობა (დღგ-ის ჩათვლით), რომელმაც შეადგინა 183 220 ლარი, ჩათვლილ იქნა ანგარიშვალდებულ პირზე გაცემულ ხელფასად. შესაბამისად, საქართველოს საგადასახადო კოდექსის 101-ე და 154-ე მუხლების შესაბამისად, გადამხდელს დაერიცხა გადასახადი და ჯარიმა საქართველოს საგადასახადო კოდექსის 275-ე მუხლის საფუძველზე.\n2. შემოწმების მიმდინარეობისას დამუშავებულია შემოსავლების სამსახურის გადასახადების ადმინისტრირების საინფორმაციო სისტემის მონაცემები, რომლის ანალიზის შედეგად დგინდება, რომ კომპანიას არასწორად აქვს განსაზღვრული დღგ-ის ჩასათვლელი თანხა. შემოწმების მიერ, საქართველოს საგადასახადო კოდექსის 174-ე და 175-ე მუხლების შესაბამისად, განისაზღვრა მეწარმის დღგ-ის ჩასათვლელი თანხის ოდენობა. \nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა უნდა დაკმაყოფილდეს ნაწილობრივ შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-2 ნაწილის მიხედვით, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში. ამავე მუხლის მე-6 ნაწილის მიხედვით, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nპირველ სადავო საკითხთან დაკავშირებით:\nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 61-ე მუხლის მე-3 ნაწილის მიხედვით, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას.\nსაქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს.\nამავე მუხლის მე-4 ნაწილის მიხედვით, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს.\nსაქართველოს საგადასახადო კოდექსის 101-ე მუხლის პირველი ნაწილის თანახმად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაქართველოს საგადასახადო კოდექსის 154-ე მუხლის პირველი ნაწილის „ა“ ქვეპუნქტის თანახმად, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს. \nამავე მუხლის მე-2 ნაწილის „ა“ და „ბ“ ქვეპუნქტების თანახმად, გადახდის წყაროსთან გადასახადის დაკავებისას:\nა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი ვალდებულია ბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები;\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nშემოსავლების სამსახური ყურადღებას ამახვილებს საგადასახადო შემოწმებით დადგენილ ფაქტობრივ გარემოებაზე, რომლის თანახმად, შესწავლილ იქნა კომპანიაში ფულადი სახსრების მოძრაობა, რომლის ანალიზის შედეგად დადგინდა, რომ კომპანიაში რჩება განკარგავადი თანხები. შემოწმებით გაანგარიშებულ შემოსავალსა და საწარმოს მიერ დოკუმენტურად დადასტურებულ ხარჯებს შორის სხვაობა (დღგ-ის ჩათვლით) ჩათვლილ იქნა საწარმოს დირექტორზე ხელფასის სახით განაცემად და დაექვემდებარა საშემოსავლო გადასახადით დაბეგვრას.\nშემოსავლების სამსახური მიუთითებს, რომ მომჩივანი საჩივარში ვერ უთითებს ფაქტობრივ და სამართლებრივ გარემოებებზე, თუ რა ნაწილში იქნა განსაზღვრული საგადასახადო ვალდებულებები არამართლზომიერად. ხოლო, დავის წარმოების პროცესში არ ყოფილა წარმოდგენილი ისეთი დოკუმენტაცია/მტკიცებულება, რომელიც შეცვლიდა საგადასახადო შემოწმებით დადგენილ გარემოებებს.\nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ შემოწმების შედეგად დადგენილ შემოსავლებსა და ხარჯებს შორის გამოვლენილი სხვაობის საწარმოს დირექტორზე ხელფასის სახით განაცემად განხილვა მართლზომიერია, შესაბამისად, წარმოდგენილი საჩივარი აღნიშნულ ნაწილში დაუსაბუთებელია და არ უნდა დაკმაყოფილდეს.\nმე-2 სადავო საკითხთან დაკავშირებით:\nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 174-ე მუხლის პირველი ნაწილის თანახმად, დღგ-ის ჩათვლა არის დასაბეგრი პირის უფლება, შეიმციროს გადასახდელი დღგ-ის თანხა საქონლის მიწოდებასთან/მომსახურების გაწევასთან დაკავშირებული ხარჯის სხვადასხვა კომპონენტის ღირებულებაზე პირდაპირ მიკუთვნებული დღგ-ის თანხით.\nამავე მუხლის მე-2 ნაწილის თანახმად, დღგ-ის ჩათვლის უფლება წარმოიშობა ჩასათვლელი დღგის თანხის დარიცხვის ვალდებულების წარმოშობის (შესაბამისი ოპერაციის დღგ-ით დაბეგვრის) მომენტიდან. ამავე მუხლის მე-3 ნაწილის თანახმად, დღგ-ის ჩათვლის უფლება აქვს მხოლოდ დღგ-ის გადამხდელად რეგისტრირებულ დასაბეგრ პირს.\nსაქართველოს საგადასახადო კოდექსის 175-ე მუხლის პირველი ნაწილის „ა“, „ბ“ და ,,გ“ ქვეპუნქტების თანახმად, თუ საქონელი/მომსახურება გამიზნულია ან გამოიყენება დღგ-ით დასაბეგრი ოპერაციის განხორციელებისთვის, დასაბეგრ პირს უფლება აქვს ჩაითვალოს:\nა) საქართველოს ტერიტორიაზე სხვა დასაბეგრი პირისგან ამ საქონლის/მომსახურების შეძენისთვის გადახდილი/გადასახდელი დღგ;\nბ) ამ კარის შესაბამისად საქონლის მიწოდებად ან მომსახურების გაწევად განხილულ ოპერაციებთან დაკავშირებით გადასახდელი დღგ;\nგ) საქონლის იმპორტისას გადახდილი/გადასახდელი დღგ.\nსაქართველოს საგადასახადო კოდექსის 176-ე მუხლის პირველი ნაწილის „ა“ და „ბ“ ქვეპუნქტების თანახმად, დღგ-ის ჩათვლის მიღების საფუძველია:\nა) ამ კოდექსის 175-ე მუხლის პირველი ნაწილის „ა“ და „ბ“ ქვეპუნქტებითა და მე-2 ნაწილით გათვალისწინებულ შემთხვევებში – საქონლის/მომსახურების შეძენასთან დაკავშირებით ამ კოდექსით დადგენილი წესით გამოწერილი საგადასახადო ანგარიშ - ფაქტურა;\nბ) ამ კოდექსის 175-ე მუხლის პირველი ნაწილის „გ“ ქვეპუნქტით გათვალისწინებულ შემთხვევაში – საქონლის იმპორტთან დაკავშირებით, იმპორტის დეკლარაცია.\nსაქართველოს საგადასახადო კოდექსის 180-ე მუხლის პირველი ნაწილის თანახმად, თუ ამ კოდექსით სხვა რამ არის დადგენილი, დღგ-ის გადამხდელად რეგისტრირებული დასაბეგრი პირის მიერ სხვა დასაბეგრი პირისთვის საქონლის მიწოდების ან მომსახურების გაწევის შემთხვევაში, გამოიწერება საგადასახადო ანგარიშ - ფაქტურა.\n,,გადასახადების ადმინისტრირების შესახებ“ საქართველოს ფინანსთა მინისტრის\n 2010 წლის 31 დეკემბრის N 996 ბრძანებით \nდამტკიცებული ინსტრუქციის 72-ე მუხლის პირველი ნაწილის თანახმად, თუ საქონელი/მომსახურება გამიზნულია ან გამოიყენება დღგ-ით დასაბეგრი ოპერაციის განხორციელებისთვის, გარდა ჩათვლის უფლების გარეშე გათავისუფლებული დასაბეგრი ოპერაციებისა, დასაბეგრ პირს უფლება აქვს ჩაითვალოს:\nა) საქართველოს ტერიტორიაზე სხვა დასაბეგრი პირისგან ამ საქონლის/მომსახურების შეძენისთვის გადახდილი/გადასახდელი დღგ;\nბ) ანაზღაურების სანაცვლოდ საქონლის მიწოდებად ან მომსახურების გაწევად, განხილულ ოპერაციებთან დაკავშირებით გადასახდელი დღგ;\nგ) საქონლის იმპორტისას გადახდილი/გადასახდელი დღგ;\nხოლო, მე-3 ნაწილის ,,ა“ და ,,ბ“ ქვეპუნქტების თანახმად, დასაბეგრ პირს უფლება არ აქვს ჩაითვალოს:\nა) დღგ, თუ იგი არ არის რეგისტრირებული დღგ-ის გადამხდელად;\nბ) იმ საქონელზე/მომსახურებაზე (გარდა ძირითადი საშუალებებისა) გაწეული ხარჯის ღირებულებაზე მიკუთვნებული დღგ-ის თანხა, რომელიც დასაბეგრი პირის მიერ დღგ-ის გადამხდელად რეგისტრაციამდე პერიოდში გამოყენებულია დასაბეგრ ოპერაციებში.\nშემოსავლების სამსახური მიუთითებს საქართველოს ზოგადი ადმინისტრაციული კოდექსის 96–ე მუხლზე, რომლის თანახმად, ადმინისტრაციული ორგანო ვალდებულია ადმინისტრაციული წარმოებისას გამოიკვლიოს საქმისათვის ყველა მნიშვნელოვანი გარემოება და გადაწყვეტილება მიიღოს ამ გარემოებათა შეფასებისა და ურთიერთშეჯერების საფუძველზე.\nშემოსავლების სამსახური ყურადღებას ამახვილებს გადასახადის გადამხდელის არგუმენტზე, რომლის მიხედვით, შემოწმებამ არ გაითვალისწინა ჩასათვლელი საგადასახადო ანგარიშ - ფაქტურები. ამასთან, შემოსავლების სამსახურის გადასახადების ადმინისტრირების საინფორმაციო სისტემის მონაცემებით, გადასახადის გადამხდელს უფიქსირდება არაკვალიფიციური დღგ-ის გადამხდელის სტატუსი და მიღებული დაუდასტურებელი საგადასახადო ანგარიშ - ფაქტურები.\nშემოსავლების სამსახური ყურადღებას ამახვილებს 2023 წლის 14 დეკემბრის N 31614 ბრძანებაზე, რომლითაც ცვლილება შევიდა „ცალკეულ შემთხვევებში გადასახადის გადამხდელისათვის საგადასახადო ანგარიშ - ფაქტურის, საგადასახადო დოკუმენტის გამოწერის/დადასტურების და სასაქონლო ზედნადების გამოწერის გადამხდელის მიერ გამოწერილი ელექტრონული საგადასახადო ანგარიშ - ფაქტურის გამოყენების სპეციალური წესის განსაზღვრის შესახებ“ ინსტრუქციის დამტკიცების თაობაზე“ შემოსავლების სამსახურის უფროსის \n2022 წლის 16 თებერვლის N 3751 ბრძანებაში\n და განმარტავს, რომ არაკვალიფიციური დღგ-ის გადასახადის გადამხდელის საგადასახადო შემოწმებისას, თუ იდენტიფიცირდება მიღებული (დასადასტურებელი) საგადასახადო ანგარიშ - ფაქტურა, რომელშიც მითითებული დასაბეგრი ოპერაციის პერიოდი (თვე) მოიცვა საგადასახადო შემოწმებამ, დასაშვებია, გადასახადის გადამხდელს მიეცეს უფლება დაადასტუროს შესაბამისი საგადასახადო ანგარიშ-ფაქტურა და დღგ-ის ჩათვლისთვის დადგენილი წესის შესაბამისად განხორციელდეს დღგ-ის ჩათვლა.\nზემოხსენებული სამართლებრივი ნორმების, საქმეზე არსებული მასალებისა და გადასახადის გადამხდელის არგუმენტების გათვალისწინებით, შემოსავლების სამსახური მიიჩნევს, რომ სადავო საკითხთან დაკავშირებით, ჩასათვლელი დღგ-ის თანხის დაზუსტების მიზნით, გადასახადის გადამხდელს უნდა მიეცეს წინადადება ამ ბრძანების ჩაბარებიდან 15 კალენდარული დღის ვადაში, აუდიტის დეპარტამენტს წარუდგინოს საჩივარში მითითებული არგუმენტაციის დოკუმენტურად დადასტურებული მტკიცებულებები. ხოლო თავის მხრივ უნდა დაევალოს აუდიტის დეპარტამენტს სადავო საკითხი შეისწავლოს „ცალკეულ შემთხვევებში გადასახადის გადამხდელისათვის საგადასახადო ანგარიშ-ფაქტურის, საგადასახადო დოკუმენტის გამოწერის/დადასტურების და სასაქონლო ზედნადების გამოწერის გადამხდელის მიერ გამოწერილი ელექტრონული საგადასახადო ანგარიშ - ფაქტურის გამოყენების სპეციალური წესის განსაზღვრის შესახებ“ ინსტრუქციის დამტკიცების თაობაზე“ შემოსავლების სამსახურის უფროსის 2022 წლის 16 თებერვლის N 3751 ბრძანებაში ცვლილების შეტანის თაობაზე 2023 წლის 14 დეკემბრის N 31614 ბრძანების შესაბამისად და დღგ-ის ჩათვლის მიღებასთან დაკავშირებით კანონმდებლობით დადგენილი შეზღუდვების გათვალისწინებით, უზრუნველყოს საგადასახადო ვალდებულებების კორექტირება (შემცირება).\nმე-3 სადავო საკითხთან დაკავშირებით:\nშემოსავლების სამსახური მიუთითებს საქართველოს საგადასახადო კოდექსის 43-ე მუხლის მე-4 ნაწილზე, რომლის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით.\nსაქართველოს საგადასახადო კოდექსის 270-ე მუხლის პირველი ნაწილის თანახმად, საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის. ამავე მუხლის მე-2 ნაწილის თანახმად, საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 275-ე მუხლის თანახმად:\n1.\n პირის მიერ საგადასახადო დეკლარაციაში/გაანგარიშებაში გადასახადის თანხის შემცირება, თუ იგი გამოწვეულია საგადასახადო კონტროლის განმახორციელებელი ორგანოს მიერ პირის საგადასახადო ვალდებულების წარმოშობის მომენტის (პერიოდის) შეცვლით, იწვევს პირის დაჯარიმებას შემცირებული გადასახადის თანხის 10 პროცენტის ოდენობით.\n2.\n საგადასახადო დეკლარაციაში/გაანგარიშებაში გადასახადის თანხის შემცირება, გარდა ამ მუხლის პირველი, 2\n1 \nდა 2\n2 \nნაწილებით გათვალისწინებული შემთხვევებისა, იწვევს დაჯარიმებას შემცირებული გადასახადის თანხის 50 პროცენტის ოდენობით.\n2\n1\n.\n საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტს არ აღემატება, იწვევს დაჯარიმებას შემცირებული გადასახადის თანხის 10 პროცენტის ოდენობით.\n2\n2\n.\n საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტზე მეტია და 20 პროცენტს არ აღემატება, იწვევს დაჯარიმებას შემცირებული გადასახადის თანხის 25 პროცენტის ოდენობით.\nსაქართველოს საგადასახადო კოდექსის 272-ე მუხლის პირველი ნაწილის თანახმად, საურავი არის საგადასახადო სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის.\nსაქართველოს საგადასახადო კოდექსის 269-ე მუხლის მე-7 ნაწილის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.\nშემოსავლების სამსახური განმარტავს, რომ გადასახადის გადამხდელის კეთილსინდისიერება უკავშირდება მის მიერ დაშვებულ შეცდომას, გადამხდელი კეთილსინდისიერია იმ შემთხვევაში თუ სამართალდარღვევა გამოწვეულია მის მიერ დაშვებული შეცდომით (არცოდნით). კეთილსინდისიერება გულისხმობს პირის სუბიექტურ დამოკიდებულებას მის მიერ ჩადენილი ქმედებისადმი. პირი მოქმედებს საპატიებელი შეცდომის პირობებში ანუ მან არ იცოდა და არც შეიძლებოდა სცოდნოდა, რომ ჩადიოდა აკრძალულ ქმედებას (სამართალდარღვევას). საქართველოს საგადასახადო კოდექსის 269-ე მუხლის მე-7 ნაწილის მიზანია საგადასახადო პასუხისმგებლობისგან გაათავისუფლოს პირი, რომელიც სამართლებრივი შეცდომის არეალში მოქმედებდა, რადგან სამართლებრივი შეცდომის დროს პირი არასწორად აფასებს ჩადენილი ქმედების სამართლებრივ არსს და ამ ქმედებით გამოწვეულ სამართლებრივ შედეგს.\nშემოსავლების სამსახური მიუთითებს ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები, ამასთან, მომჩივანი ვერ უთითებს ფაქტობრივ და სამართლებრივ გარემოებებზე, რომლითაც დადასტურდება, რომ გადასახადის გადამხდელი საგადასახადო ვალდებულებების არაჯეროვნად შესრულებისას მოქმედებდა სამართლებრივი შეცდომის არეალში. შესაბამისად, საგადასახადო შემოწმების შედეგად დარიცხული სანქციის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება. ამდენად, გადასახადის გადამხდელის საჩივარი აღნიშნულ ნაწილში დაუსაბუთებელია და არ უნდა დაკმაყოფილდეს.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ :\n1\n. შპს „-----” (ს/ნ ----- ) საჩივარი დაკმაყოფილდეს ნაწილობრივ;\n2\n. მე-2 სადავო საკითხთან დაკავშირებით, დღგ-ის ჩასათვლელი თანხების დაზუსტების მიზნით:\nა) გადასახადის გადამხდელს მიეცეს წინადადება ამ ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს დღგ-ის ჩათვლის უფლების დამადასტურებელი დოკუმენტაცია/მტკიცებულებები;\nბ) დაევალოს აუდიტის დეპარტამენტს სადავო საკითხი შეისწავლოს „ცალკეულ შემთხვევებში გადასახადის გადამხდელისათვის საგადასახადო ანგარიშ-ფაქტურის, საგადასახადო დოკუმენტის გამოწერის/დადასტურების და სასაქონლო ზედნადების გამოწერის გადამხდელის მიერ გამოწერილი ელექტრონული საგადასახადო ანგარიშ - ფაქტურის გამოყენების სპეციალური წესის განსაზღვრის შესახებ“ ინსტრუქციის დამტკიცების თაობაზე“ შემოსავლების სამსახურის უფროსის 2022 წლის 16 თებერვლის N 3751 ბრძანებაში ცვლილების შეტანის თაობაზე 2023 წლის 14 დეკემბრის N 31614 ბრძანების შესაბამისად და დღგ-ის ჩათვლის მიღებასთან დაკავშირებით კანონმდებლობით დადგენილი შეზღუდვების გათვალისწინებით, უზრუნველყოს საგადასახადო ვალდებულებების კორექტირება (შემცირება);\n3\n. დანარჩენ ნაწილში საჩივარი არ დაკმაყოფილდეს;\n4\n. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. N 16) ან სასამართლოში (მის.: ქ. თბილისი დავით აღმაშენებლის ხეივანი N 64), საქართველოს საგადასახადო კოდექსის XIV კარით დადგენილი წესის შესაბამისად, მისი ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/79682392-d0d5-4669-9784-3f77ecf6af0d",
        "type": "დოკუმენტი"
    },
    {
        "id": "d9735ceb-34c0-4b53-b3ee-dcf3cd8059e1",
        "title": "ბრძანება №26330/2/2025",
        "date": "2026-02-05T00:00:00",
        "content": "№26330/2/2025 \n05 თებერვალი 2026 \nგ ა დ ა წ ყ ვ ე ტ ი ლ ე ბ ა\nმომჩივანი: \n--- (ს/ნ ---)\nმოპასუხე:\n აუდიტის დეპარტამენტი \nდავის საგანი:\nშემოწმებით გაანგარიშებული ფასნამატის ოდენობა\nგასაჩივრებული გადაწყვეტილება: \n1. აუდიტის დეპარტამენტის 29.10.2025 წლის №007-281 საგადასახადო მოთხოვნა;\n2. შემოსავლების სამსახურის 9.12.2025 წლის №27095 ბრძანება.\nდარიცხული თანხა: \n114 514.6 ლარი. \nმათ შორის:\nგადასახადი - 67 652.81 \nდღგ - 58 286.18 საშემოსავლო გადასახადი - 9 366.63\nჯარიმა - 31 914. 50 \nსაურავი - 14 947.29 \nპროცედურული გარემოებები: \nმომჩივანი იჯარით აღებულ ფართში ახორციელებს ძირითადად ჩინეთიდან იმპორტირებული სათამაშოებისა და სხვადასხვა საყოფაცხოვრებო საქონლის რეალიზაციას ---სა და ---ში (ე.წ „თათრების ბაზრის“ მიმდებარედ). დღგ-ის გადამხდელად რეგისტრირებულია 2023 წლის 10 მაისს. 2023 წლის ივლისიდან მინიჭებული აქვს მცირე ბიზნესის სტატუსი. აუდიტის დეპარტამენტის 2025 წლის 18 ივნისის №12967 და 15 სექტემბრის №20217 ბრძანებების საფუძველზე ჩატარდა გადასახადის გადამხდელის საქმიანობის კამერალური საგადასახადო შემოწმება. შესამოწმებელი პერიოდი განისაზღვრა 2023 წლის 11 იანვრიდან 2025 წლის პირველ ივნისამდე, ხოლო სასაქონლო-მატერიალური ფასეულობების ინვენტარიზაციის მიზნებისთვის 2025 წლის 9 ივლისის ჩათვლით. შემოწმების შედეგები აისახა 2025 წლის 27 ოქტომბრის საგადასახადო შემოწმების აქტში, საიდანაც ირკვევა, რომ სადავო დარიცხვა გამოწვეულია შემდეგი გარემოებებით:\nმომჩივანი არ აწარმოებს ბუღალტრულ აღრიცხვას. შესამოწმებელი პერიოდიდან ინვენტარიზაციის თარიღამდე (09.07.2025) შემოტანილი აქვს 3 209 785 ლარის ღირებულების საქონელი. დღგ-ის დეკლარაციების მიხედვით, შესამოწმებელ პერიოდში დღგ-ით დასაბეგრი დეკლარირებული ბრუნვა შეადგენს 2 617 151 ლარს. დოკუმენტური რეალიზაცია - 1 008 537 ლარი (შემოსავლის 39%) დღგ-ის გარეშე. 2025 წლის 9 ივლისს ჩატარდა სმფ-ების ნაშთის ფაქტობრივი აღრიცხვა. სმფ-ების საბაზრო ღირებულებამ შეადგინა 1 255 030 ლარი. შემოწმების პროცესში დეტალურად იქნა შესწავლილი საქონლის შეძენის ინვოისები და რეალიზაციის დოკუმენტები. ინვოისების მიხედვით გადასახადის გადამხდელს შეძენილი აქვს ერთი და იგივე დასახელების საქონელი სხვადასხვა ფასებით. აღნიშნულის გამო შეუძლებელია, როგორც დოკუმენტურად რეალიზებული საქონლის, ასევე, სმფ-ების ნაშთის თვითღირებულების დადგენა და შესაბამისად დოკუმენტური და ინვენტარიზაციის ფასნამატის გარკვევა. შემოწმების პროცესში დამუშავდა საანგარიშო პერიოდში გადასახადის გადამხდელის მიერ განხორციელებული დოკუმენტური შეძენები და რეალიზაციები. მეწარმეს სმფ-ების საწყისი ნაშთი არ ერიცხება, ხოლო საბოლოო ნაშთი განისაზღვრა ინვენტარიზაციის შედეგად დადგენილი ფაქტობრივი ნაშთით. გადასახადის გადამხდელის დოკუმენტურად შეძენილი სასაქონლო-მატერიალური ფასეულობების, საწყისი და საბოლოო ნაშთების გათვალისწინებით განისაზღვრა რეალიზებული პროდუქციის თვითღირებულება, რაც დაიყო 6 ჯგუფად (სათამაშო, ხალიჩა/მატი, გადასაფარებელი, შპალერი, ნათურა/სანათი, ფარდა, სხვა საყოფაცხოვრებო საქონელი), რომელზეც გავრცელდა იგივე ტერიტორიული ერთეულის გათვალისწინებით, იგივე საქმიანობის განმახორციელებელი პირების აუდირებული ფასნამატები, აღნიშნული მეთოდით გაანგარიშდა დასაბეგრი შემოსავალი, რაც გადანაწილდა დეკლარირებული დღგ-ის ბრუნვების პროპორციულად. შემოწმებით დადგენილმა ეკონომიკური საქმიანობიდან მიღებულმა ერთობლივმა შემოსავალმა 2 კალენდარული წლის (2023-2024) მიხედვით, თითოეული კალენდარული წლის განმავლობაში გადააჭარბა 500 000 ლარს. აღნიშნული შემოსავლიდან გაანგარიშდა მცირე ბიზნესის სტატუსის მქონე ფიზიკური პირის საშემოსავლო გადასახადი, ხოლო 2025 წლის იანვრიდან მომჩივანს გააუქმდა მცირე ბიზნესის სტატუსი და ამავდროულად შეუმცირდა 2025 წლის შესამოწმებელი პერიოდების მეწარმის მიერ დადეკლარირებული მცირე ბიზნესის სტატუსის მქონე ფიზიკური პირის საშემოსავლო გადასახადი. შემოწმების შედეგად გადასახადის გადამხდელს დაერიცხა დღგ და საშემოსავლო გადასახადი და შეეფარდა საგადასახადო კოდექსის 275-ე მუხლით განსაზღვრული ჯარიმა. შემოწმების აქტის საფუძველზეც გამოიცა აუდიტის დეპარტამენტის 2025 წლის 29 ოქტომბრის №23833 ბრძანება და ამავე თარიღის №007-281 საგადასახადო მოთხოვნა, რაც გასაჩივრდა შემოსავლების სამსახურში. შემოსავლების სამსახურის 9.12.2025 წლის №27095 ბრძანებით საჩივარი არ დაკმაყოფილდა, რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში. \nშემოსავლების სამსახურის გადაწყვეტილების შინაარსი \nშემოსავლების სამსახური მიუთითებს საგადასახადო კოდექსის 302-ე მუხლის მე-2 ნაწილზე და აღნიშნავს, რომ საჩივრის განხილვა საგადასახადო ორგანოში ჩაინიშნა 2025 წლის 27 ნოემბერს, 11:00 სთზე, გადამხდელის მონაწილეობით. გადამხდელს ეცნობა საჩივრის განხილვის დროისა და ადგილის შესახებ, თუმცა მომჩივანი არ გამოცხადდა საჩივრის ზეპირ განხილვაზე და არც განცხადება წარმოუდგენია განხილვის გადადებასთან დაკავშირებით. ამასთან, სატელეფონო კომუნიკაციისას თანხმობა განაცხადა საჩივრის მისი მონაწილეობის გარეშე განხილვაზე. ასევე, მიუთითებს 136-ე, 49-ე, 61- ე, 73-ე, 158-ე, 159-ე, 163-ე, 164-ე, 79-ე, 88-ე, 89-ე, 93-ე მუხლებზე და საქართველოს ფინანსთა მინისტრის 2010 წლის 31 დეკემბრის „სპეციალური დაბეგვრის რეჟიმების გამოყენების შესახებ“ №999 ბრძანებაზე, ხოლო ფასნამატის თაობაზე გადასახადის გადამხდელის არგუმენტთან დაკავშირებით, ყურადღებას ამახვილებს საგადასახადო შემოწმების აქტით დადგენილ ფაქტობრივ გარემოებაზე, რომლის თანახმად ინვოისების მიხედვით, გადასახადის გადამხდელს შეძენილი აქვს ერთი და იგივე დასახელების საქონელი სხვადასხვა ფასებით. შესაბამისად, აღნიშნულიდან გამომდინარე, შეუძლებელია სასაქონლო მატერიალური ფასეულობების ნაშთისა და რეალიზებული პროდუქციის თვითღირებულების დადგენა, რაც თავის მხრივ შეუძლებელს ხდის დოკუმენტური ან ინვენტარიზაციის ფასნამატის გამოყენებას. ზემოხსენებულ სამართლებრივი ნორმების, დადგენილი ფაქტობრივი გარემოებებისა და მხარეთა არგუმენტების გათვალისწინებით, შემოსავლების სამსახურმა მიიჩნია, რომ წარმოდგენილი საჩივარი დაუსაბუთებელია და არ არსებობს საჩივრის დაკმაყოფილების სამართლებრივი საფუძველი. \nმომჩივნის არგუმენტაცია \nფასნამატი ხელოვნურად არის გაზრდილი, რათა გაუუქმდეს მცირე ბიზნესის სტატუსი. გარკვევით ჩანს ფასნამატები, კონკრეტულად ხალიჩების ფასნამატი 5-8 დოლარამდეა. \nდავების განხილვის საბჭო \nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი არ უნდა დაკმაყოფილდეს შემდეგ გარემოებათა გამო:\nსაგადასახადო კოდექსის 136-ე მუხლის მე-3 ნაწილის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაგადასახადო კოდექსის 49-ე მუხლის პირველი ნაწილის „ე“ ქვეპუნქტის შესაბამისად, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით – სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში.\nსაგადასახადო კოდექსის 73-ე მუხლის მე-5 ნაწილის „ა“ ქვეპუნქტის მიხედვით, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა.\nსაგადასახადო კოდექსის 159-ე მუხლის პირველ ნაწილის „ა“ ქვეპუნქტის თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება.\nსაგადასახადო კოდექსის 163-ე მუხლის პირველი და მე-2 ნაწილების თანახმად, საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაგადასახადო კოდექსის 164-ე მუხლის პირველი ნაწილის შესაბამისად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაგადასახადო კოდექსის 89-ე მუხლის მე-2 ნაწილის „ა“ ქვეპუნქტის და მე-3 ნაწილის მიხედვით, მცირე ბიზნესის სტატუსი უქმდება, თუ პირის ეკონომიკური საქმიანობიდან მიღებულმა ერთობლივმა შემოსავალმა 2 კალენდარული წლის მიხედვით, თითოეული კალენდარული წლის განმავლობაში 500 000 ლარს გადააჭარბა. ამ შემთხვევაში მცირე ბიზნესის სტატუსი გაუქმებულად მიიჩნევა კალენდარული წლის მომდევნო წლის დასაწყისიდან.\n„სპეციალური დაბეგვრის რეჟიმების გამოყენების შესახებ“ საქართველოს ფინანსთა მინისტრის 2010 წლის 31 დეკემბრის №\n999 \nბრძანებით დამტკიცებული ინსტრუქციის მე-13 მუხლის პირველი პუნქტის თანახმად, მცირე ბიზნესის ერთობლივი შემოსავალი შედგება:\nა) შემოსავლისგან, რომელიც ექვემდებარება სპეციალური რეჟიმით დაბეგვრას და მოიცავს საქართველოში არსებული წყაროდან მიღებულ შემოსავალს, გარდა ამ მუხლის „ბ“ და „გ“ ქვეპუნქტებში აღნიშნული შემოსავლებისა და ხელფასის სახით მიღებული შემოსავლებისა;\nბ) შემოსავლისგან, რომელიც იბეგრება ჩვეულებრივი რეჟიმით და მოიცავს მცირე ბიზნესის სტატუსის მქონე მეწარმე ფიზიკური პირის მიერ „სპეციალური დაბეგვრის რეჟიმების შესახებ“ საქართველოს მთავრობის 2010 წლის 29 დეკემბრის №415 დადგენილებით დამტკიცებული დანართი №5- ით განსაზღვრული შემოსავლების სახეების მიხედვით მიღებულ ერთობლივ შემოსავლებს;\nგ) სხვა შემოსავლებისგან, რომელიც იბეგრება ჩვეულებრივი რეჟიმით, გარდა ამ პუნქტის „ბ“ ქვეპუნქტში აღნიშნული შემოსავლებისა.\nამავე ინსტრუქციის მე-18 მუხლის პირველი პუნქტის „ბ“ ქვეპუნქტის მიხედვით, მცირე ბიზნესის სტატუსი უქმდება კალენდარული წლის მომდევნო წლის დასაწყისიდან, თუ ფიზიკური პირის ეკონომიკური საქმიანობიდან მიღებულმა ერთობლივმა შემოსავალმა 2 კალენდარული წლის მიხედვით, თითოეული კალენდარული წლის განმავლობაში – 500 000 ლარს გადააჭარბა.\nამასთან, ასეთ შემთხვევაში, გაუქმების წელს მცირე ბიზნესის სტატუსის მინიჭება არ ხორციელდება.\nსადავო საკითხთან დაკავშირებით წარმოდგენილია აუდიტის დეპარტამენტის 22.01.2026 წლის №3997-21-14 წერილი, სადაც აღნიშნულია შემდეგი:\nმომჩივანი არ აწარმოებდა ბუღალტრულ აღრიცხვას იმგვარად, რომ შესაძლებელი ყოფილიყო სააღრიცხვო დოკუმენტაციით დაბეგვრის ობიექტის დადგენა. შესწავლილი იქნა საქონლის შეძენის ინვოისები და რეალიზაციის დოკუმენტები, რომლის მიხედვით გადასახადის გადამხდელს შეძენილი აქვს ერთი და იგივე დასახელების საქონელი სხვადასხვა ფასებით.\nამდენად, შეუძლებელია, როგორც დოკუმენტურად რეალიზებული საქონლის, ისე სმფ-ების ნაშთის თვითღირებულების დადგენა და შესაბამისად დოკუმენტური და ინვენტარიზაციის ფასნამატის გარკვევა. ამასთან, მომჩივანს სმფ-ების საწყისი ნაშთი არ ერიცხება, ხოლო საბოლოო ნაშთების გათვალისწინებით განისაზღვრა რეალიზებული პროდუქციის თვითღირებულება, რაც დაიყო 6 ჯგუფად: სათამაშოები, ხალიჩა/მატი, გადასაფარებელი, შპალერი, ნათურა/სანათი, ფარდა და სხვა საყოფაცხოვრებო საქონელი. განსაზღვრული ჯგუფების მიხედვით გავრცელდა იგივე ტერიტორიული ერთეულის გათვალისწინებით, იგივე საქმიანობის განმახორციელებელი პირების აუდირებული ფასნამატები, აღნიშნული მეთოდით გაანგარიშდა დასაბეგრი შემოსავალი, რაც შესამოწმებელ პერიოდში გადანაწილდა დეკლარირებული დღგ-ის ბრუნვების პროპორციულად.\nსაბჭოს სხდომაზე საჩივრის ზეპირი განხილვისას მოპასუხე ორგანოს წარმომადგენელმა განაცხადა, რომ იხელმძღვანელა იმავე ტერიტორიაზე, იგივე საქმიანობის განმახორციელებელი პირების აუდირებული ფასნამატით შედეგად საშუალო ფასნამატმა შეადგინა 32%. მომჩივანის მიაჩნია, რომ რეალიზებულ საქონელზე ფასნამატი ხელოვნურად არის გაზრდილი, იმ მიზნით, რომ გაუქმდეს მცირე ბიზნესის სტატუსი, თუმცა არ წარმოადგენს რაიმე არგუმენტს/მტკიცებულებას რაც შეცვლიდა შემოწმებით დადგენილ გარემოებებს და მომჩივნის საგადასახადო ვალდებულების კორექტირების საფუძველი გახდებოდა. \nამასთან, მომჩივანს ეცნობა საჩივრის განხილვის დროის, თარიღის და განხილვაში უშუალოდ მონაწილეობის შესაძლებლობის თაობაზე, რაზეც სატელეფონო კომუნიკაციისას პირმა განაცხადა უარი. \nზემოაღნიშნული სამართლებრივი ნორმების, ფაქტობრივი გარემოებების და მხარეთა არგუმენტების გათვალისწინებით, საბჭოს მიაჩნია, რომ შემოსავლების სამსახურის სადავო ბრძანება მართლზომიერია, არ არსებობს მისი გაუქმების და მომჩივნის მოთხოვნის დაკმაყოფილების საფუძველი. მომჩივანი ასევე ითხოვს დაკისრებული სანქციებისგან გათავისუფლებას. \nსაგადასახადო კოდექსის 302-ე მუხლის მე-3 ნაწილის თანახმად, თუ ამ თავით სხვა რამ არ არის გათვალისწინებული, დავების განხილვის საბჭო საჩივარს განიხილავს შემოსავლების სამსახურში გასაჩივრებული დავის საგნის ფარგლებში. \nსაბჭო მიუთითებს საქმის გარემოებებზე და აღნიშნავს, რომ საქართველოს ფინანსთა სამინისტროს სისტემაში დავის განხილვის პირველ ეტაპზე წარდგენილი საჩივრით მომჩივანი სადავოდ ხდიდა მხოლოდ გაანგარიშებულ ფასნამატს და არ ითხოვდა დაკისრებული სანქციებისგან გათავისუფლებას. შესაბამისად, შემოსავლების სამსახურის 2025 წლის 9 დეკემბრის №27095 ბრძანებაში აღნიშნული საკითხი ასახული არ არის. ზემოაღნიშნულიდან გამომდინარე, საგადასახადო კოდექსის 302-ე მუხლის მე-3 ნაწილის გათვალისწინებით, საბჭო მოკლებულია საფუძველს იმსჯელოს დაკისრებული სანქციებისგან მომჩივნის გათავისუფლებაზე. \nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „გ“ ქვეპუნქტით და გადაწყვიტა: \n1. საჩივარი არ დაკმაყოფილდეს; \n2. გადაწყვეტილება შეიძლება გასაჩივრდეს თბილისის საქალაქო სასამართლოში (ქ. თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/d9735ceb-34c0-4b53-b3ee-dcf3cd8059e1",
        "type": "დოკუმენტი"
    },
    {
        "id": "836b5820-dd33-4806-ae41-edda6394f572",
        "title": "ბრძანება №2405",
        "date": "2026-02-06T00:00:00",
        "content": "N 2405\n06 თებერვალი 2026 \nბრძანება \nშპს „--------“ (ს/ნ „--------“ )\n(მის.: „--------“)\nსაჩივრების ნაწილობრივ დაკმაყოფილების შესახებ“\nშემოსავლების სამსახურის 2025 წლის 23 დეკემბრის №28115\nბრძანების განმარტებაზე უარის თქმის თაობაზე \nშემოსავლების სამსახურმა დავების განხილვის საბჭოს 2026 წლის 29 იანვარს გამართულ სხდომაზე (ოქმი №8) განიხილა შპს „-------“ (ს/ნ „-------“) 2026 წლის 13 იანვრის №99910/1/2026 კორესპონდენცია შემოსავლების სამსახურის 2025 წლის 23 დეკემბრის №28115 ბრძანების განმარტებასთან დაკავშირებით.\nგადასახადის გადამხდელის პოზიცია: \nგადასახადის გადამხდელი ითხოვს შემოსავლების სამსახურის 2025 წლის 23 დეკემბრის №28115 ბრძანების განმარტებას. აცხადებს, რომ შემოწმებას ისედაც არაპირდაპირი მეთოდით ჰქონდა გაანგარიშებული საგადასახადო ვალდებულებები. მიუთითებს, რომ შემოსავლების სამსახურის დავალება შესაძლოა გულისხმობდეს ხარჯად, ანუ გადახდილ თანხად ჩაითვალოს შესყიდული საქონლის ყველა ერთეულზე, წლის განმავლობაში მინიმალურ ფასად შესყიდული საქონლის ღირებულება, როგორც ეს ბრძანების სამოტივაციო ნაწილში მითითებულ სიტუაციურ სახელმძღვანელოშია განხილული. ასევე, აღნიშნავს, რომ წარდგენილ საჩივარში გადასახადის გადამხდელი ითხოვდა, რომ შესადარისი კომპანიების აუდირებულ ფასებთან შედარებისას, 10%-ის ფარგლებში არსებული სხვაობების შემთხვევაში, საინვოისო ღირებულებები სრულად ჩათვლილიყო გადახდილად.\nფაქტობრივი გარემოებები: \nსაქმის ირგვლივ არსებული მასალებით დგინდება შემდეგი: შპს „--------“ (ს/ნ „--------“ ) საჩივრები შემოსავლების სამსახურის აუდიტის დეპარტამენტის 2025 წლის 12 აგვისტოს №063-27 კორექტირებულ საგადასახადო მოთხოვნასთან დაკავშირებით, შემოსავლების სამსახურის 2025 წლის 23 დეკემბრის №28115 ბრძანებით დაკმაყოფილდა ნაწილობრივ, კერძოდ, ბრძანების სარეზოლუციო ნაწილში აღნიშნულია შემდეგი:\n1. შპს „--------“ (ს/ნ „--------“ ) საჩივრები დაკმაყოფილდეს ნაწილობრივ;\n2.სადავო საკითხთან დაკავშირებით, დაევალოს აუდიტის დეპარტამენტს, იმპორტირებული საქონლის საინვოისო ღირებულების ხარჯში გათვალისწინებისას, იხელმძღვანელოს საქართველოს საგადასახადო კოდექსის 73-ე მუხლის მე-5 ნაწილის მიხედვით და აღნიშნულის შესაბამისად განახორციელოს საგადასახადო ვალდებულებების კორექტირება (შემცირება);\n3. დანარჩენ ნაწილში საჩივრები არ დაკმაყოფილდეს.“\nშემოსავლების სამსახურმა განიხილა გადასახადის გადამხდელის კორესპონდენცია და მიუთითა, რომ გადაწყვეტილების განმარტება ნიშნავს გადაწყვეტილების სარეზოლუციო ნაწილის განმარტებას და მის აღსრულებადობას უკავშირდება. გადაწყვეტილების განმარტება ხდება მაშინ, როდესაც მისი აღსრულება ვერ ხერხდება სარეზოლუციო ნაწილის ბუნდოვანების, ორაზროვნების ან მისი გაგების/აღსრულების სხვაგვარად გართულების გამო.\nშემოსავლების სამსახური მიუთითებს საქართველოს საგადასახადო კოდექსის 307-ე მუხლზე, რომლის თანახმად:\n1. მომჩივანსა და საგადასახადო ორგანოს უფლება აქვთ, მიმართონ დავის განმხილველ ორგანოს მის მიერ მიღებული გადაწყვეტილების განმარტების მიზნით.\n2.დავის განმხილველი ორგანო გადაწყვეტილების განმარტებისას ხელმძღვანელობს იმავე ვადებით, რომლებიც დადგენილია საჩივრის განხილვისათვის.\n3. განმარტება გადაწყვეტილების განუყოფელი ნაწილია და იგი ეგზავნება დავაში მონაწილე პირებსა და ორგანოებს.\n4. გადაწყვეტილების აღსრულების შემდეგ მისი განმარტება დაუშვებელია. \n„დავის განმხილველი ორგანოების რეგლამენტის დამტკიცების თაობაზე“ საქართველოს მთავრობის 2011 წლის 14 დეკემბრის №473 დადგენილების 41-ე მუხლის თანახმად:\n1. დავის განმხილველი ორგანო მხარის შუამდგომლობის საფუძველზე წერილობით განმარტებას უგზავნის მოპასუხესა და მომჩივანს.\n2. განმარტებაში უნდა აისახოს გადაწყვეტილების სადავო ნაწილი, დასმული შეკითხვა და დავის განმხილველი ორგანოს განმარტება.\n3. იმ შემთხვევაში, თუ გადაწყვეტილება არ საჭიროებს განმარტებას, დავის განმხილველი ორგანო ამის შესახებ აცნობებს განმარტების მომთხოვნ პირს.\nშემოსავლების სამსახური აღნიშნავს, რომ 2025 წლის 23 დეკემბრის №28115 ბრძანების სარეზოლუციო ნაწილის მე-2 პუნქტის მიხედვით:\n„სადავო საკითხთან დაკავშირებით, დაევალოს აუდიტის დეპარტამენტს, იმპორტირებული საქონლის საინვოისო ღირებულების ხარჯში გათვალისწინებისას, იხელმძღვანელოს საქართველოს საგადასახადო კოდექსის 73-ე მუხლის მე-5 ნაწილის მიხედვით და აღნიშნულის შესაბამისად განახორციელოს საგადასახადო ვალდებულებების კორექტირება (შემცირება).“\nშემოსავლების სამსახური აღნიშნავს, რომ სადავო საკითხთან დაკავშირებით ამავე ბრძანების სამოტივაციო ნაწილში მითითებულია სამართლებრივი ნორმები, ფაქტობრივი გარემოებები და არგუმენტაცია, რომლებსაც შემოსავლების სამსახური დაეყრდნო საკითხის სამართლებრივი შეფასების და გადაწყვეტილების მიღებისას.\nზემოაღნიშნულ ნორმებზე, საქმეში არსებულ მასალებსა და ფაქტობრივ გარემოებებზე დაყრდნობით, შემოსავლების სამსახური აღნიშნავს, რომ ბრძანების სამოტივაციო და სარეზოლუციო ნაწილში აღწერილი გარემოებები ნათლად მიუთითებს შემოსავლების სამსახურის გადაწყვეტილების შინაარსზე. ამდენად, შემოსავლების სამსახურს მიაჩნია, რომ 2025 წლის 23 დეკემბრის №28115 ბრძანების შინაარსი არ შეიცავს ბუნდოვანებას და არ არსებობს მისი განმარტების საჭიროება.\nსაქართველოს საგადასახადო კოდექსის 307-ე და 304-ე მუხლების საფუძველზე,\nვ ბ რ ძ ა ნ ე ბ: \n1. შპს „--------“ (ს/ნ „--------“) მოთხოვნა შემოსავლების სამსახურის 2025 წლის 23 დეკემბრის №28115 ბრძანების განმარტების თაობაზე არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/836b5820-dd33-4806-ae41-edda6394f572",
        "type": "დოკუმენტი"
    },
    {
        "id": "0afcaec8-358b-4188-9546-3a1f8f77cd46",
        "title": "ბრძანება №2775",
        "date": "2026-02-09T00:00:00",
        "content": "N 2775\n09 თებერვალი 2026\nბ რ ძ ა ნ ე ბ ა \nშპს ------- (ს/ნ ---------------) \n(მის.: ----------------------------) \n2026 წლის 10 იანვრის საჩივრის\nნაწილობრივ დაკმაყოფილების თაობაზე\nშემოსავლების სამსახურმა დავების განხილვის საბჭოს 2026 წლის 5 თებერვლის სხდომაზე (ოქმი №11) განიხილა შპს „-----“ (ს/ნ -----) 2026 წლის 10 იანვრის №99864/1/2026 საჩივარი, შემოსავლების სამსახურის აუდიტის დეპარტამენტის 2025 წლის 11 დეკემბრის №056-94 საგადასახადო მოთხოვნასთან დაკავშირებით.\nსადავო საკითხები: \n1. გადამხდელი ითხოვს მის მიერ დეკლარირებული ვალდებულებების შემცირებას. აღნიშნავს, რომ შემოწმების დროს 2022 წლის ივნისის და აგვისტოს თვეებში, ასევე 2023 წლის ივლისის და სექტემბრის თვეში, 2024 წლის აგვისტოს თვეში და 2025 წლის თებერვლის თვეში კომპანიას ზედმეტად აქვს დაბეგრილი შემოსავალი (ჯამური თანხა შეადგენს 377 529,74 ლარს). შესაბამისად, აღნიშნული დღგის დეკლარაციები უნდა დაკორექტირდეს კომპანიის სასარგებლოდ. \n2. გადამხდელი არ ეთანხმება შემოწმებით გაანგარიშებული განკარგვადი ფულის ნაშთის ხელფასად განხილვას. აღნიშნავს, რომ შემოწმების დროს არ მოხდა მთელი რიგი გარემოებების გათვალისწინება.\n3. გადამხდელი არ ეთანხმება ბანკიდან გაცემული თანხების დირექტორზე გაცემულ სესხად განხილვას. აღნიშნავს, რომ ბანკიდან თითოეული თანხა გაცემულია კონკრეტული მიზეზებისთვის, ხოლო კომპანიის დაარსების დღიდან დღემდე არ ყოფილა თანხის დირექტორზე სესხად გაცემის ფაქტი. \nფაქტობრივი გარემოებები:\nსაქმის მასალებით დგინდება, რომ შემოსავლების სამსახურის აუდიტის დეპარტამენტის 2025 წლის 15 მაისის №9708 და 3 დეკემბრის №26645 ბრძანებების საფუძველზე განხორციელდა შპს „-------“ (ს/ნ ------) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2022 წლის პირველი იანვრიდან 2025 წლის პირველ აპრილამდე საანგარიშო პერიოდები, სალაროში ნაღდი ფულის რაოდენობის განსაზღვრის მიზნებისთვის 2025 წლის 3 ივნისის ჩათვლით და სასაქონლო-მატერიალური ფასეულობების ინვენტარიზაციის მიზნებისთვის 2025 წლის 13 აგვისტოს ჩათვლით პერიოდი. საგადასახადო შემოწმების შედეგებზე 2025 წლის 5 დეკემბერს შედგა საგადასახადო შემოწმების აქტი, გამოიცა 2025 წლის 11 დეკემბრის №27299 ბრძანება და ამავე თარიღის №056-94 საგადასახადო მოთხოვნა, რომლის საფუძველზე გადასახადის გადამხდელს დამატებით გადასახდელად განესაზღვრა სულ 684 389 ლარი, მათ შორის გადასახადი 357 691 ლარი, ჯარიმა 233 205 ლარი და საურავი 93 491 ლარი.\nსაგადასახადო შემოწმების აქტის მიხედვით, სადავო საკითხებთან დაკავშირებით, საგადასახადო ვალდებულებები განსაზღვრულია შემდეგი გარემოებით:\nშპს ,,-----“ გადასახადის გადამხდელად რეგისტრირებულია 23.01.2020 წელს, ხოლო დღგ-ის გადამხდელად 29.01.2020 წელს. პირის ძირითად საქმიანობას წარმოადგენს სხვადასხვა სახის ჭურჭლით ვაჭრობას ---- მოლის ტერიტორიაზე, მას გააჩნია მაღაზია და საწყობი. გადამხდელი საქონელს ყიდულობს იმპორტის გზით. მის მიერ არ იქნა წარმოდგენილი საგადასახადო ვალდებულებების განსაზღვრასთან დაკავშირებული სრული სააღრიცხვო დოკუმენტაცია (მათ შორის, ბუღალტრული არღიცხვის პროგრამის ასლი), შესაბამისად საქართველოს საგადასახადო კოდექსის 279-ე მუხლის პირველი ნაწილის საფუძველზე, 2025 წლის 23 ივნისს შედგა საგადასახადო სამართალდარღვევის ოქმი №188925. ზემოაღნიშნული ფაქტობრივი გარემოებიდან გამომდინარე, შემოწმებამ იხელმძღვანელა საქართველოს საგადასახადო კოდექსის 73-ე მუხლის მე-5 ნაწილით და დასაბეგრი ობიექტი განისაზღვრა არაპირდაპირი მეთოდით. კერძოდ, შემოწმების მიერ შესამოწმებელ პერიოდში განხორციელდა ფულადი სახსრების მოძრაობის ანალიზი. შემოსავალი განისაზღვრა დეკლარირებული ბრუნვის, შემოსავლების სამსახურის გადასახადების ადმინისტრირების საინფორმაციო სისტემიდან და საბანკო ამონაწერებიდან მიღებული ინფორმაციების მიხედვით, ხოლო ხარჯებში გათვალისწინებულ იქნა დოკუმენტური მტკიცებულებები. აღსანიშნავია, რომ 2025 წლის 3 ივნისს ჩატარდა სალაროს ინვენტარიზაცია, რის დროსაც ნაშთმა შეადგინა 920 ლარი. შედეგად, განკარგვადმა თანხამ შეადგინა 917 034 ლარი. შესაბამისად, პერიოდის ბოლოსთვის გამოვლენილი განკარგვადი თანხა, საქართველოს საგადასახადო კოდექსის 101-ე და 154-ე მუხლების შესაბამისად, განხილულ იქნა საწარმოს დირექტორზე გაცემულ ხელფასად და დაიბეგრა გადახდის წყაროსთან საშემოსავლო გადასახადით. პირს ასევე დაერიცხა ჯარიმა ამავე კოდექსის 275-ე მუხლის შესაბამისად. \nგადამხდელის მიერ წარმოდგენილი საბანკო ამონაწერებიდან ირკვევა, რომ კომპანიას შესამოწმებელ პერიოდში გაცემული აქვს 1 209 687 ლარის სესხი დირექტორზე. ამევე პერიოდში ბრუნდება 830 486 ლარი. საქართველოს საგადასახადო კოდექსის 136-ე, 73-ე მუხლის მე-9 ნაწილის, 97-ე, 98\n2\n მუხლების საფუძველზე, შემოწმების მიერ, დირექტორზე გაცემული სესხი დაექვემდებარა მოგების გადასახადით დაბეგვრას, ხოლო დაბრუნებული თანხით გაიზარდა მოგების გადასახადის ჩათვლა. ამასთან, სესხის გაცემიდან შესამოწმებელი პერიოდის ბოლომდე 2025 წლის პირველ აპრილამდე, სესხის პროცენტის პატიებით დირექტორზე გაცემული სახელფასო შემოსავალი, საქართველოს საგადასახადო კოდექსის 101-ე და 154-ე მუხლების საფუძველზე, დაიბეგრა გადახდის წყაროსთან საშემოსავლო გადასახადით. ყოველივე ზემოაღნიშულის გათვალიწინებით, გადამხდელს დაერიცხება მოგებისა და საშემოსავლო გადასახადები, ასევე ჯარიმა საქართველოს საგადასახადო კოდექსის 275-ე მუხლის შესაბამისად. \nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა უნდა დაკმაყოფილდეს ნაწილობრივ შემდეგ გარემოებათა გამო: \nპირველ და მე-2 სადავო საკითხებთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნქტის მიხედვით, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა. საქართველოს საგადასახადო კოდექსის 49-ე მუხლის პირველი ნაწილის „ე“ ქვეპუნქტის თანახმად, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით - სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში.\nსაქართველოს საგადასახადო კოდექსის 49\n1\n მუხლის თანახმად: \n1. საგადასახადო ორგანო უფლებამოსილია განახორციელოს ზოგადი ანალიტიკური პროცედურები.\n2. ზოგადი ანალიტიკური პროცედურები გულისხმობს პირის შესახებ ინფორმაციის შეკრებას, ანალიზს და ამ ანალიზის საფუძველზე გადასახადების ადმინისტრირების ღონისძიებების დაგეგმვასა და ოპტიმიზაციას, მათ შორის, გადასახადით დასაბეგრი ობიექტის თაობაზე ინფორმაციის შეგროვებასა და ანალიზს, ასევე, საგადასახადო დავალიანებისა და ზედმეტობის წარმოშობის მიზეზების შესწავლას.საქართველოს საგადასახადო კოდექსის 159-ე მუხლის პირველი ნაწილის „ა“ ქვეპუნქტის თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად: \n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაქართველოს საგადასახადო კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას.\nსაქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს. ამავე მუხლის მე-4 ნაწილის თანახმად, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს.\nსაქართველოს საგადასახადო კოდექსის 101-ე მუხლის პირველი ნაწილის თანახმად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაქართველოს საგადასახადო კოდექსის 154-ე მუხლის პირველი ნაწილის „ა“ ქვეპუნქტის მიხედვით, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს.\nამავე მუხლის მე-2 ნაწილის „ა“ და „ბ“ ქვეპუნქტების თანახმად, გადახდის წყაროსთან გადასახადის დაკავებისას: \nა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი ვალდებულია ბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nპირველ სადავო საკითხთან დაკავშირებით, \nაუდიტის დეპარტამენტის წარმომადგენლის განმარტებით ირკვევა, რომ საგადასახადო შემოწმებით აღნიშნულ საკითხზე დარიცხვა არ განხორციელებულა, ვინაიდან დამატებითი საგადასახადო ვალდებულებები არ გამოვლინდა და შესაბამისად, გადამხდელის მიერ დეკლარირებული მონაცემები დარჩა უცვლელი.\nამასთან, შემოსავლების სამსახური აღნიშნავს, რომ დავის წარმოების პროცესში არ ყოფილა წარმოდგენილი მომჩივნის პოზიციის დამადასტურებელი იმგვარი არგუმენტები/მტკიცებულებები, რომლებიც შეცვლიდა საგადასახადო შემოწმებით დადგენილ ფაქტობრივ გარემოებებს.\nზემოაღნიშნული სამართლებრივი ნორმებისა და საქმეში არსებულ მასალებზე დაყრდნობით, პირველ სადავო საკითხთან დაკავშირებით, შემოსავლების სამსახურმა მიიჩნია, რომ წარმოდგენილი საჩივარი დაუსაბუთებელია და არ არსებობს მისი დაკმაყოფილების სამართლებრივი საფუძველი.\nმე-2 სადავო საკითხთან დაკავშირებით, \nსაგადასახადო შემოწმებით დადგენილია, რომ გადამხდელი საქონელს ყიდულობს იმპორტის გზით. მის მიერ შემოწმებისთვის არ იქნა წარდგენილი საგადასახადო ვალდებულებების განსაზღვრასთან დაკავშირებული სრული სააღრიცხვო დოკუმენტაცია, შესაბამისად, შემოწმების მიერ დასაბეგრი ობიექტი განისაზღვრა არაპირდაპირი მეთოდით. კერძოდ, შემოწმების მიერ შესამოწმებელ პერიოდში გამხორციელდა ფულადი სახსრების მოძრაობის ანალიზი. შემოსავალი განისაზღვრა დეკლარირებული ბრუნვის, შემოსავლების სამსახურის გადასახადების ადმინისტრირების საინფორმაციო სისტემიდან და საბანკო ამონაწერებიდან მიღებული ინფორმაციების მიხედვით, ხოლო ხარჯებში გათვალისწინებულ იქნა დოკუმენტური მტკიცებულებები. შესაბამისად, პერიოდის ბოლოსთვის გამოვლენილი განკარგვადი თანხა, განხილულ იქნა საწარმოს დირექტორზე გაცემულ ხელფასად და დაიბეგრა გადახდის წყაროსთან საშემოსავლო გადასახადით.\nშემოსავლების სამსახური ყურადღებას ამახვილებს გადასახადის გადამხდელის მიერ საჩივარში მითითებულ არგუმენტაციაზე, ასევე, საქმის ზეპირი განხილვისას დაფიქსირებულ პოზიციაზე, რომ შემოწმების დროს არ მოხდა მთელი რიგი გარემოებების გათვალისწინება, კერძოდ: \n2022 წლის დასაწყისში კომპანიას გაჩნდა გაუცემელი სასტარტო კაპიტალი 300 000 ლარი, რომლის გაცემაც ხდებოდა შემოწმების პერიოდში.\nკომპანიას გააჩნია დებიტორული დავალიანება, რომელიც შემოწმებისას სრულად იქნა განხილული სალაროში მიღებულად, თუმცა მომხმარებლებისგან თანხები სრულად არ არის მიღებული. კერძოდ, 2025 წლის პირველი აპრილისთვის მისაღები თანხები შეადგენს 286 613,95 ლარს. \nშესამოწმებელი პერიოდის შემდგომ, შემოწმების დანიშვნის ბრძანების ჩაბარებამდე პერიოდში გაცემულია დივიდენდი, რომლის შესაბამისი გადასახადები გადახდილია ბანკით.\nშესამოწმებელი პერიოდის შემდგომ, ინვენტარიზაციის ჩატარებამდე პერიოდში ავანსად გადარიცხულია თანხები საქონლის შესაძენად.\nკომპანიას გარკვეული მომწოდებლებისთვს თანხის გადახდა უწევს ხელზე, გამომდინარე იქიდან, რომ ირანიდან მიღებული საქონლის ღირებულების ბანკით გადახდა შეუძლებელია, კერძოდ, ეკვივალენტში ჯამურად გადახდილი თანხა შეადგენს 297 537,66 ლარს.\nკომპანიაში გაწეულია გარკვეული ოდენობის ხარჯები, რომელიც ხორციელდებოდა ხელზე თანხის გადახდით. \nშემოსავლების სამსახური მიუთითებს, საქართველოს ზოგადი ადმინისტრაციული კოდექსის 96–ე მუხლზე, რომლის თანახმად, ადმინისტრაციული ორგანო ვალდებულია ადმინისტრაციული წარმოებისას გამოიკვლიოს საქმისათვის ყველა მნიშვნელოვანი გარემოება და გადაწყვეტილება მიიღოს ამ გარემოებათა შეფასებისა და ურთიერთშეჯერების საფუძველზე, რისთვისაც ზოგადი ადმინისტრაციული კოდექსის 97–ე მუხლის თანახმად მტკიცებულებათა გამოკვლევისათვის უფლებამოსილია გამოითხოვოს საქმესთან დაკავშირებული დოკუმენტები, შეაგროვოს ცნობები, მოუსმინოს დაინტერესებულ მხარეებს, დანიშნოს ექსპერტიზა, გამოიყენოს აუცილებელი დოკუმენტები და აქტები, მტკიცებულებათა შეგროვების, გამოკვლევის და შეფასების მიზნით მიმართოს კანონმდებლობით გათვალისწინებულ სხვა ზომებს. საქართველოს ზოგადი ადმინისტრაციული კოდექსის 96–ე მუხლის მე–2 ნაწილის თანახმად დაუშვებელია, ინდივიდუალური ადმინისტრაციულ–სამართლებრივი აქტის გამოცემას საფუძვლად დაედოს ისეთი გარემოება ან ფაქტი, რომელიც კანონით დადგენილი წესით არ არის გამოკვლეული ადმინისტრაციული ორგანოს მიერ.\nმოქმედი კანონმდებლობის მიხედვით, ინდივიდუალური ადმინისტრაციულ-სამართლებრივი აქტი, რომელიც გამოცემულია წერილობითი სახით, აუცილებელია შეიცავდეს დასაბუთებას, კერძოდ, მასში მითითებული უნდა იყოს ის სამართლებრივი და ფაქტობრივი წანამძღვრები, რომელთა საფუძველზეც გამოიცა იგი. იმ შემთხვევაშიც კი, თუ ადმინისტრაციული ორგანო მოქმედებს დისკრეციული უფლებამოსილების ფარგლებში, იგი ვალდებულია, აქტის დასაბუთებაში მიუთითოს იმ გარემოებებზე, რომლებიც საფუძვლად დაედო მის მიერ მიღებულ გადაწყვეტილებას.\nზემოაღნიშნული სამართლებრივი ნორმების, ფაქტობრივი გარემოებებისა და გადასახადის გადამხდელის არგუმენტაციის გათვალისწინებით, შემოსავლების სამსახურმა მიიჩნია, რომ მე-2 სადავო საკითხი საჭიროებს დამატებით შესწავლას, კერძოდ, უნდა დაევალოს აუდიტის დეპარტამენტს, გადასახადის გადამხდელის არგუმენტაციის შესაბამისად, შეისწავლოს სადავო საკითხი და შესწავლის შედეგების გათვალისწინებით, სათანადო საფუძვლების არსებობის შემთხვევაში, განახორციელოს საგადასახადო ვალდებულებების შესაბამისი კორექტირება (შემცირება).\nმე-3 სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე. \nსაქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს. ამავე მუხლის მე-4 ნაწილის მიხედვით, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს. \nსაქართველოს საგადასახადო კოდექსის 97-ე მუხლის პირველი ნაწილის ,,ბ“ ქვეპუნქტის თანახმად, რეზიდენტი საწარმოს (გარდა ამ მუხლის მე-2, მე-8 და მე-9 ნაწილებით გათვალისწინებული შემთხვევებისა) მოგების გადასახადით დაბეგვრის ობიექტია გაწეული ხარჯი ან სხვა გადახდა, რომელიც ეკონომიკურ საქმიანობასთან დაკავშირებული არ არის. \nსაქართველოს საგადასახადო კოდექსის 98\n2\n მუხლის მე-3 ნაწილის „ზ“ ქვეპუნქტის თანახმად, მოგების გადასახადით იბეგრება ფიზიკურ პირზე ან არარეზიდენტზე სესხის გაცემა (გარდა უცხო ქვეყნის აღიარებულ საფონდო ბირჟაზე განთავსებული სასესხო ფასიანი ქაღალდის შეძენისა). ეს ქვეპუნქტი არ ვრცელდება კომერციული ბანკის, საკრედიტო კავშირის, მიკროსაფინანსო ორგანიზაციისა და სესხის გამცემი სუბიექტის მიერ განხორციელებულ ოპერაციებზე.\nამავე მუხლის მე-8 ნაწილის თანახმად, თუ მოხდა გაცემული სესხის/გადახდილი ავანსის თანხის დაბრუნება ან გადახდილი ავანსის სანაცვლოდ საქონლის/მომსახურების მიღება, პირი უფლებამოსილია სესხის/ავანსის თანხის დაბრუნების ან საქონლის/მომსახურების ფაქტობრივად მიღების საანგარიშო პერიოდში დაბრუნებული თანხის ან მიღებული საქონლის/მომსახურების საკომპენსაციო თანხის შესაბამისად გამოანგარიშებული მოგების გადასახადის ოდენობით ჩაითვალოს და ამ კოდექსით დადგენილი წესით დაიბრუნოს ადრე გადახდილი მოგების გადასახადის თანხა. \nსაქართველოს საგადასახადო კოდექსის 101-ე მუხლის პირველი ნაწილის თანახმად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nამავე მუხლის მე-2 ნაწილის ,,ბ“ ქვეპუნქტის თანახმად, დამქირავებლის მიერ დაქირავებულისათვის საქართველოს ფინანსთა მინისტრის მიერ განსაზღვრულ საპროცენტო განაკვეთზე დაბალი საპროცენტო განაკვეთით სესხის გაცემისას სარგებლის ღირებულებად ითვლება საქართველოს ფინანსთა მინისტრის მიერ განსაზღვრული საპროცენტო განაკვეთით გადასახდელი პროცენტის შესაბამისი თანხა.\n„საქართველოს საგადასახადო კოდექსის მიზნებისათვის საპროცენტო განაკვეთების დამტკიცების თაობაზე“ საქართველოს ფინანსთა მინისტრის 2011 წლის 28 იანვრის №34 ბრძანების პირველი პუნქტის თანახმად, საქართველოს საგადასახადო კოდექსის 101-ე მუხლის მე-2 ნაწილის ,,ბ“ ქვეპუნქტის მიზნებისათვის წლიური საპროცენტო განაკვეთი დამტკიცებულია 20 პროცენტის ოდენობით.\nსაქართველოს საგადასახადო კოდექსის 154-ე მუხლის პირველი ნაწილის „ა“ ქვეპუნქტის თანახმად, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს. \nამავე მუხლის მე-2 ნაწილის „ა“ და „ბ“ ქვეპუნქტების თანახმად, გადახდის წყაროსთან გადასახადის დაკავებისას:\nა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი ვალდებულია ბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nშემოსავლების სამსახური ყურადღებას ამახვილებს გადასახადის გადამხდელის მიერ საჩივარში მითითებულ პოზიციაზე, რომლითაც გადამხდელი არ ეთანხმება ბანკიდან გაცემული თანხების დირექტორზე გაცემულ სესხად განხილვას და აღნიშნავს, რომ ბანკიდან თითოეული თანხა გაცემულია კონკრეტული მიზეზებისთვის, კერძოდ, კონვერტაციისთვის, სხვა ბანკში ვალდებულების დასაფარად, ირანიდან მიღებული საქონლის ანაზღაურებისთვის ან სხვა ხარჯების დასაფარად, კომპანიის დაარსების დღიდან დღემდე არ ყოფილა თანხის დირექტორზე სესხად გაცემის ფაქტი.\nშემოსავლების სამსახური მიუთითებს, საქართველოს ზოგადი ადმინისტრაციული კოდექსის 96–ე მუხლზე, რომლის თანახმად, ადმინისტრაციული ორგანო ვალდებულია ადმინისტრაციული წარმოებისას გამოიკვლიოს საქმისათვის ყველა მნიშვნელოვანი გარემოება და გადაწყვეტილება მიიღოს ამ გარემოებათა შეფასებისა და ურთიერთშეჯერების საფუძველზე, რისთვისაც ზოგადი ადმინისტრაციული კოდექსის 97–ე მუხლის თანახმად მტკიცებულებათა გამოკვლევისათვის უფლებამოსილია გამოითხოვოს საქმესთან დაკავშირებული დოკუმენტები, შეაგროვოს ცნობები, მოუსმინოს დაინტერესებულ მხარეებს, დანიშნოს ექსპერტიზა, გამოიყენოს აუცილებელი დოკუმენტები და აქტები, მტკიცებულებათა შეგროვების, გამოკვლევის და შეფასების მიზნით მიმართოს კანონმდებლობით გათვალისწინებულ სხვა ზომებს. საქართველოს ზოგადი ადმინისტრაციული კოდექსის 96–ე მუხლის მე–2 ნაწილის თანახმად დაუშვებელია, ინდივიდუალური ადმინისტრაციულ–სამართლებრივი აქტის გამოცემას საფუძვლად დაედოს ისეთი გარემოება ან ფაქტი, რომელიც კანონით დადგენილი წესით არ არის გამოკვლეული ადმინისტრაციული ორგანოს მიერ. \nმოქმედი კანონმდებლობის მიხედვით, ინდივიდუალური ადმინისტრაციულ-სამართლებრივი აქტი, რომელიც გამოცემულია წერილობითი სახით, აუცილებელია შეიცავდეს დასაბუთებას, კერძოდ, მასში მითითებული უნდა იყოს ის სამართლებრივი და ფაქტობრივი წანამძღვრები, რომელთა საფუძველზეც გამოიცა იგი. იმ შემთხვევაშიც კი, თუ ადმინისტრაციული ორგანო მოქმედებს დისკრეციული უფლებამოსილების ფარგლებში, იგი ვალდებულია, აქტის დასაბუთებაში მიუთითოს იმ გარემოებებზე, რომლებიც საფუძვლად დაედო მის მიერ მიღებულ გადაწყვეტილებას.\nზემოაღნიშნული სამართლებრივი ნორმების, ფაქტობრივი გარემოებებისა და გადასახადის გადამხდელის არგუმენტაციის გათვალისწინებით, შემოსავლების სამსახური მიიჩნევს, რომ მე-3 სადავო საკითხი საჭიროებს დამატებით შესწავლას. კერძოდ, უნდა დაევალოს აუდიტის დეპარტამენტს გადასახადის გადამხდელის არგუმენტაციის შესაბამისად, შეისწავლოს სადავო საკითხი და შესწავლის შედეგების გათვალისწინებით, სათანადო საფუძვლების არსებობის შემთხვევაში, განახორციელოს საგადასახადო ვალდებულებების შესაბამისი კორექტირება (შემცირება). \nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ :\n1. შპს „-----“ (ს/ნ -----) საჩივარი დაკმაყოფილდეს ნაწილობრივ;\n2. მე-2 და მე-3 სადავო საკითხებთან დაკავშირებით, შემოწმებით განსაზღვრული საგადასახადო ვალდებულებების დაზუსტების მიზნით, დაევალოს აუდიტის დეპარტამენტს, გადასახადის გადამხდელის არგუმენტაციის შესაბამისად, შეისწავლოს სადავო საკითხები და შესწავლის შედეგების გათვალისწინებით, სათანადო საფუძვლების არსებობის შემთხვევაში, განახორციელოს საგადასახადო ვალდებულებების შესაბამისი კორექტირება (შემცირება); \n3. დანარჩენ ნაწილში საჩივარი არ დაკმაყოფილდეს;\n4. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/0afcaec8-358b-4188-9546-3a1f8f77cd46",
        "type": "დოკუმენტი"
    },
    {
        "id": "9e07d01c-43a7-4ca3-9512-b2111743c2f4",
        "title": "ბრძანება №2616",
        "date": "2026-02-06T00:00:00",
        "content": "N 2616\n06 თებერვალი 2026\nბ რ ძ ა ნ ე ბ ა \nშპს ------- (ს/ნ ---------------) \n(მის.: ----------------------------) \n2026 წლის 9 იანვრის საჩივრის \nდაკმაყოფილებაზე უარის თქმის თაობაზე \nშემოსავლების სამსახურმა დავების განხილვის საბჭოს 2026 წლის 29 იანვრის სხდომაზე (ოქმი №8) განიხილა შპს „-----“ (ს/ნ -----) 2026 წლის 9 იანვრის №99856/1/2026 საჩივარი, შემოსავლების სამსახურის აუდიტის დეპარტამენტის 2025 წლის 11 დეკემბრის №006-517 საგადასახადო მოთხოვნასთან დაკავშირებით. \nსადავო საკითხი:\nგადასახადის გადამხდელი არ ეთანხმება შემოწმების პოზიციას საერთაშორისო კონტროლირებული ოპერაციის ფასისა და საბაზრო პრინციპების შეუსაბამობასთან დაკავშირებით. აცხადებს, რომ შემოწმება ვერ ასახელებს ვერც ერთ კონკრეტულ კონტროლირებულ ოპერაციას სადაც ფასმა გადაუხვია საბაზრო პრინციპს. მიუთითებს, რომ საგადასახადო შემოწმების დასკვნა მხოლოდ ეფუძნება კომპანიის ფინანსური შედეგების ზოგად შედარებას სხვა კომპანიებთან, რაც თავის მხრივ ვერ წარმოადგენს ტრანსფერული ფასების დარღვევის დასაბუთებულ მტკიცებულებას, ვინაიდან, არ არის დადგენილი კონკრეტული ოპერაციები, ფასები და მათი საბაზრო ანალოგები. ამასთან განმარტავს, რომ კომპანია ოპერირებს მაღალ კონკურენტულ საოპერაციო გარემოში, სადაც ბაზრის სპეციფიკიდან გამომდინარე საქმიანობა ხორციელდება დაბალ მარჟაზე. ასეთ პირობებში კი კომპანიის ფინანსური მოგება განისაზღვრება არა ფასნამატის სიდიდით არამედ რეალიზებული საქონლის მოცულობით, შესაბამისად, მოგების მიღება დამოკიდებულია გაყიდვების მასშტაბზე და არა შესყიდვის ფასის მანიპულირებაზე. ხაზგასმით აღნიშნავს, რომ ურთიერთდამოკიდებული მხარის მიერ საქონლის მოწოდება ხორციელდება თვითღირებულების ფასად, ფასნამატის გარეშე. აღნიშნულთან დაკავშირებით მტკიცებულებად წარმოდგენილი აქვს საბაჟო დეკლარაციები და კომერციული ინვოისები. მიიჩნევს, რომ ეს ფაქტი გამორიცხავს მოგების გადატანის ან საბაზრო პრინციპის დარღვევის შესაძლებლობას, რაც სათანადოდ უნდა ყოფილიყო შეფასებული საგადასახადო შემოწმების ფარგლებში. აცხადებს, რომ საგადასახადო ორგანოს შეფასება ეყრდნობა არასათანადოდ შეფასებულ ფაქტობრივ გარემოებებს და არ შეესაბამება საქართველოს საგადასახადო კოდექსის 126-129 მუხლებით დადგენილ ტრანსფერული ფასების ლოგიკას. ზემოაღნიშნული გარემოებების გათვალისწინებით ითხოვს, დამატებით დარიცხული თანხების გაუქმებას/კორექტირებას. \nფაქტობრივი გარემოებები:\nსაქმეში არსებული მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 5 დეკემბრის №26848 ბრძანების საფუძველზე განხორციელდა შპს „-----“ (ს/ნ ------) საქმიანობის კამერალური საგადასახადო შემოწმება 2022 წლის პირველი იანვრიდან 2025 წლის პირველ იანვრამდე საანგარიშო პერიოდებში საერთაშორისო კონტროლირებული ოპერაციების დროს საწარმოს მიერ დადგენილი ფასის საბაზრო პრინციპებთან შესაბამისობის და ამ ოპერაციებთან მიმართებაში ორმაგი დაბეგვრის თავიდან აცილების შესახებ საერთაშორისო შეთანხმებით განსაზღვრული ნორმების გამოყენების სისწორის განსაზღვრის მიზნით. შემოწმების შედეგებზე 2025 წლის 8 დეკემბერს შედგენილ იქნა საგადასახადო შემოწმების აქტი, გამოიცა 2025 წლის 11 დეკემბრის №27324 ბრძანება და №006-517 საგადასახადო მოთხოვნა, რომლის მიხედვით გადასახადის გადამხდელს საგადასახადო ვალდებულება განესაზღვრა სულ 3 688 535 ლარი, მათ შორის, გადასახადი 1 954 002 ლარი, ჯარიმა 977 001 ლარი, საურავი 757 532 ლარი. \nსაგადასახადო შემოწმების აქტის მიხედვით დარიცხვა განპირობებულია შემდეგი გარემოებებით: \nსაგადასახადო შემოწმების შედეგად დადგინდა, რომ შპს „------“ განხორციელებული აქვს საერთაშორისო კონტროლირებული ოპერაციები ურთიერთდამოკიდებულ პირთან. აღნიშნულთან დაკავშირებით გადასახადის გადამხდელის მიერ წარმოდგენილ იქნა დასკვნა საერთაშორისო კონტროლირებული ოპერაციების შეფასებასთან დაკავშირებით, რომლის მიხედვითაც დასტურდება კომპანიის ფინანსური შედეგების შეუსაბამობა საბაზრო პრინციპთან. შპს „------“ 2025 წლის 12 ნოემბერს გაეგზავნა რეკომენდაცია, რომლის მიხედვითაც მიეცა მითითება დაეზუსტებინა მოგების გადასახადის დეკლარაციები და განეხორციელებინა შესაბამისი კორექტირებები. გადასახადის გადამხდელს განსაზღვრულ ვადაში არ შეუსრულებია გაგზავნილი რეკომენდაციით განსაზღვრული მითითებები. ვინაიდან, დადგინდა რომ შპს „------“ ფინანსური შედეგები განსხვავდება, მსგავს/შედარებად სფეროში საქმიანობის განმახორციელებელი კომპანიების ფინანსური შედეგებისგან და არ შეესაბამება საქართველოს საგადასახადო კოდექსის 126-129 მუხლებით განსაზღვრულ საბაზრო პრინციპებს, შემოწმებამ იხელმძღვანელა ამავე კოდექსის 98\n1\n მუხლის მე-4 ნაწილის „ბ“ ქვეპუნქტის შესაბამისად. შედეგად, პირს დაერიცხა მოგების გადასახადი და ჯარიმა საქართველოს საგადასახადო კოდექსის 275-ე მუხლის მიხედვით.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო: \nადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 126-ე მუხლის პირველ ნაწილზე, რომლის თანახმად, ორი პირი ურთიერთდამოკიდებულია, თუ: \nა) ერთი პირი პირდაპირ ან არაპირდაპირ მონაწილეობს მეორე პირის მართვაში, კონტროლში ან კაპიტალში; \nბ) ერთი და იგივე პირები პირდაპირ ან არაპირდაპირ მონაწილეობენ ორი პირის მართვაში, კონტროლში ან კაპიტალში.\nამავე მუხლის მე-4 ნაწილის თანახმად, ურთიერთდამოკიდებულ პირებს შორის ნებისმიერი ოპერაცია კონტროლირებულია.\nსაქართველოს საგადასახადო კოდექსის 127-ე მუხლის პირველი, მე-2, მე-3, მე-4 და მე-7 ნაწილების თანახმად: \n1. ამ კოდექსის მიზნებისათვის, თუ საქართველოს საწარმო ახორციელებს ერთ ან რამდენიმე ფინანსურ ან კომერციულ ოპერაციას ურთიერთდამოკიდებულ საწარმოსთან, რომელიც არ არის საქართველოს საწარმო, თითოეული ასეთი საწარმო განსაზღვრავს თავისი დასაბეგრი მოგების ოდენობას საბაზრო პრინციპის შესაბამისად.\n2. საწარმოს, რომელიც ახორციელებს ერთ ან რამდენიმე ფინანსურ ან კომერციულ საერთაშორისო კონტროლირებულ ოპერაციას ურთიერთდამოკიდებულ საწარმოსთან, დასაბეგრი მოგების ოდენობა საბაზრო პრინციპის შესაბამისია, თუ ოპერაციის პირობები არ განსხვავდება დამოუკიდებელ საწარმოებს შორის შედარებად ვითარებაში განხორციელებული შედარებადი ოპერაციების დროს შესათანხმებელი პირობებისგან. \n3. თუ ამ მუხლის პირველი ნაწილით განსაზღვრული ოპერაციის დადგენილი პირობები არ შეესაბამება საბაზრო პრინციპს, ნებისმიერი ოდენობის მოგება, რომელიც ოპერაციის დადგენილი პირობების საბაზრო პრინციპთან შესაბამისობის შემთხვევაში წარმოეშობოდა რომელიმე საწარმოს, მაგრამ საბაზრო პრინციპთან შეუსაბამობის გამო არ წარმოეშვა, შეიძლება ჩართულ იქნეს ამ საწარმოს დასაბეგრ მოგებაში და დაიბეგროს შესაბამისად.\n4. დამოუკიდებელი ოპერაცია შედარებადია საერთაშორისო კონტროლირებულ ოპერაციასთან, თუ: \nა) მათ შორის არ არსებობს ისეთი მნიშვნელოვანი განსხვავება, რომელიც არსებით გავლენას მოახდენდა ფინანსურ მაჩვენებელზე, რომლის შემოწმებაც ხდება საერთაშორისო კონტროლირებული ოპერაციების შეფასების შესაბამისი მეთოდით; \nბ) მათ შორის ამ ნაწილის „ა“ ქვეპუნქტში აღნიშნული განსხვავების არსებობის შემთხვევაში, შედარებისას აღნიშნული განსხვავების შედეგების გამორიცხვის მიზნით, განხორციელდა დამოუკიდებელი ოპერაციის ფინანსური მაჩვენებლის გონივრულად ზუსტი შესწორება.\n7. ამ მუხლის მე-3 ნაწილის დებულებები ვრცელდება ისეთ შემთხვევაზედაც, როდესაც საწარმო ახორციელებს ერთ ან რამდენიმე ფინანსურ ან კომერციულ ოპერაციას თავის მუდმივ დაწესებულებასთან.\nსაქართველოს საგადასახადო კოდექსის 128-ე მუხლის პირველი ნაწილის „ა“ ქვეპუნქტის მიხედვით, დასაბეგრი მოგების ოდენობის საბაზრო პრინციპთან შესაბამისობის განსაზღვრის მიზნით საერთაშორისო კონტროლირებული ოპერაციების შეფასებისათვის მიღებულია შემდეგი მეთოდი, შედარებადი დამოუკიდებელი ფასის მეთოდი. აღნიშნული მეთოდით საერთაშორისო კონტროლირებული ოპერაციით გადაცემულ საქონელსა და მომსახურებაზე დადებული ფასი უდარდება შედარებადი დამოუკიდებელი ოპერაციით გადაცემულ საქონელსა და მომსახურებაზე დადებულ ფასს.\nამავე მუხლის მე-2 ნაწილის მიხედვით, საერთაშორისო კონტროლირებული ოპერაციის საბაზრო პრინციპის შესაბამისი ფასი განისაზღვრება საერთაშორისო კონტროლირებული ოპერაციის შეფასების შემთხვევის მიმართ ყველაზე უკეთ მისასადაგებელი მეთოდით.„საერთაშორისო კონტროლირებული ოპერაციების შეფასების შესახებ“ საქართველოს ფინანსთა მინისტრის 2013 წლის 18 დეკემბრის №423-ე ბრძანებით დამტკიცებული ინსტრუქციის მე-5 მუხლი განსაზღვრავს ფაქტორებს, რომლებიც გათვალისწინებულ უნდა იქნას იმის განსაზღვრისას შედარებადია თუ არა ორი ან რამდენიმე ოპერაცია საქართველოს საგადასახადო კოდექსის 127-ე მუხლის მე-4 ნაწილის მიზნებისათვის.\nამავე ინსტრუქციის მე-8 მუხლის პირველი და მეორე ნაწილების თანახმად:\n1. საქართველოს საგადასახადო კოდექსის 128-ე მუხლის მე-2 ნაწილის მიზნებისათვის ოპერაციების შეფასების მიღებული მეთოდებიდან ოპერაციების შეფასების ყველაზე მართებული მეთოდის შერჩევისას გათვალისწინებულ უნდა იქნას ქვემოთ ჩამოთვლილი ყველა კრიტერიუმი: \nა) ოპერაციების შეფასების მიღებული მეთოდის შესაბამისი ძლიერი და სუსტი მხარეები; \nბ)კონტროლირებული ოპერაციის ტიპიდან გამომდინარე ოპერაციების შეფასების მიღებული მეთოდის გამოყენების მართებულობა; კერძოდ: ოპერაციების შეფასების მიღებული მეთოდის გამოყენების მართებულობა განისაზღვრება კონტროლირებულ ოპერაციაში თითოეული საწარმოს მიერ განხორციელებული ფუნქციების ანალიზის მეშვეობით (გამოყენებული აქტივების და ნაკისრი რისკების გათვალისწინებით);\nგ) საიმედო ინფორმაციის ხელმისაწვდომობა, რომელიც საჭიროა არჩეული ოპერაციების შეფასების მეთოდის და/ან სხვა მეთოდების გამოსაყენებლად;\nდ) შედარებადობის ხარისხი კონტროლირებულ და დამოუკიდებელ ოპერაციებს შორის, კონტროლირებულ და დამოუკიდებელ ოპერაციებს შორის არსებული განსხვავებების აღმოფხვრის მიზნით შეტანილი შედარებადობის შესწორებების საიმედოობის ჩათვლით, ასეთის არსებობის შემთხვევაში.\n2. როცა ამ მუხლის პირველ პუნქტში აღწერილი კრიტერიუმების გათვალისწინებით, შედარებადი დამოუკიდებელი ფასის მეთოდი და საქართველოს საგადასახადო კოდექსის 128-ე მუხლის პირველი ნაწილის „ბ“–„ე“ ქვეპუნქტებით განსაზღვრული ოპერაციების შეფასების ერთი ან რამდენიმე მიღებული მეთოდი შეიძლება გამოყენებულ იქნას თანაბარი საიმედოობით, საბაზრო პირობების განსაზღვრა უნდა განხორციელდეს შედარებადი დამოუკიდებელი ფასის მეთოდის გამოყენებით.\nშემოსავლების სამსახური მიუთითებს საქართველოს საგადასახადო კოდექსის 96-ე მუხლის პირველი ნაწილის „ა“ ქვეპუნქტზე, რომლის თანახმად, მოგების გადასახადის გადამხდელია რეზიდენტი საწარმო. \nსაქართველოს საგადასახადო კოდექსის 97-ე მუხლის პირველი ნაწილის „ა“ ქვეპუნქტის თანახმად, რეზიდენტი საწარმოს (გარდა ამ მუხლის მე-2, მე-8 და მე-9 ნაწილებით გათვალისწინებული შემთხვევებისა) მოგების გადასახადით დაბეგვრის ობიექტია განაწილებული მოგება.\nსაქართველოს საგადასახადო კოდექსის 98\n1 \nმუხლის მე-4 ნაწილის „ბ“ ქვეპუნქტის თანახმად, მოგების განაწილებად ითვლება კონტროლირებული ოპერაციის განხორციელება, თუ ამ ოპერაციის დადგენილი პირობები არ შეესაბამება საბაზრო პრინციპს. ასეთ შემთხვევაში განაწილებული მოგების ოდენობა განისაზღვრება ამ კოდექსის XVII თავით დადგენილი წესით გამოანგარიშებული კორექტირების თანხით. \n„საერთაშორისო კონტროლირებული ოპერაციების შეფასების შესახებ“ საქართველოს ფინანსთა მინისტრის 2013 წლის 18 დეკემბრის №423-ე ბრძანებით დამტკიცებული ინსტრუქციის მე-17 მუხლის პირველი ნაწილის თანახმად, საქართველოს საგადასახადო კოდექსის 129-ე მუხლის პირველი ნაწილის მიზნებისათვის, შემოსავლების სამსახურის მოთხოვნა კომპანიის მიმართ წარმოდგენილ იქნას განმარტება იმ საფუძვლის შესახებ, რომელზე დაყრდნობითაც საწარმო მიიჩნევს, რომ მისი მოგება საბაზრო პრინციპის შესაბამისია, დაკმაყოფილებულად ჩაითვლება, როცა:\nა) საქართველოს საწარმოს მომზადებული აქვს ოპერაციების შეფასებასთან დაკავშირებული დოკუმენტაცია ამ მუხლის შესაბამისად და\nბ) ოპერაციების შეფასებასთან დაკავშირებული დოკუმენტაცია შემოსავლების სამსახურს მიეწოდება წერილობითი მოთხოვნის მიღებიდან 30 კალენდარული დღის განმავლობაში. \n„საერთაშორისო კონტროლირებული ოპერაციების შეფასების შესახებ“ 2015 წლის 8 მაისის №15609 ბრძანებით დამტკიცებული მეთოდური მითითების 45-ე მუხლის მეხუთე ნაწილის თანახმად:\nოპერაციების შეფასებასთან დაკავშირებული სათანადო დოკუმენტაციის მომზადება მტკიცების ტვირთს იმის საჩვენებლად, რომ კონტროლირებული ოპერაციის (ოპერაციების) პირობები არ შეესაბამება საბაზრო პრინციპს გადაიტანს შემოსავლების სამსახურზე. მაშინ როცა, ოპერაციის შეფასებასთან დაკავშირებული დოკუმენტაციის მოუმზადებლობა და მიუწოდებლობა შემოსავლების სამსახურის მიერ შემოთავაზებული კორექტირებისას გამოიწვევს მტკიცების ტვირთის გადატანას საქართველოს საწარმოზე იმის საჩვენებლად, რომ პირობები შეესაბამებოდა საბაზრო პრინციპს.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა \nშემოსავლების სამსახური ყურადღებას ამახვილებს აუდიტის დეპარტამენტის მიერ მოწოდებულ ინფორმაციაზე, რომლის მიხედვითაც, შემოწმება საგადასახადო ვალდებულებების განსაზღვრისას დაეყრდნო კომპანიის მიერ მიწოდებულ დოკუმენტაციას, კერძოდ, სატრანსფერო ფასწარმოქმნის დასკვნას, ფინანსურ ანგარიშებს, ბუღალტერიას, პირველად დოკუმენტაციას და სხვა. შემოწმება განმარტავს, რომ გადასახადის გადამხდელის მიერ წარდგენილ სატრანსფერო ფასწარმოქმნის დასკვნაში, მოცემული იყო კომპანიის ფუნქციური ანალიზი და ოპერაციის შეფასების მეთოდი, სუფთა მარჟის მეთოდი, რომელიც „საერთაშორისო კონტროლირებული ოპერაციების შეფასების შესახებ ინსტრუქციის დამტკიცების თაობაზე“ საქართველოს ფინანსთა მინისტრის 2013 წლის 18 დეკემბრის №423 ბრძანებისა და ---- სახელმძღვანელოს მითითებების შესაბამისად მიჩნეულ იქნა ოპერაციის შეფასების ყველაზე მართებულ მეთოდად. ასევე, დასკვნით განსაზღვრულ იქნა შესამოწმებელი მხარე და შესადარებელი კომპანიები, ზემოაღნიშნული ბრძანებისა და მითითებების შესაბამისად. წარმოდგენილ დასკვნას შემმოწმებელთა ჯგუფი დაეთანხმა და მისი შედეგები მხედველობაში იქნა მიღებული, რამაც განაპირობა რეკომენდაციის გაცემა კომპანიაზე, დეკლარაციების დაზუსტების შესახებ. ასევე აღსანიშნავია, რომ შპს „------“ საქმიანობას ახორციელებს 2009 წლიდან და მოცემული პერიოდიდან კომპანიას გააჩნია დაგროვილი ზარალი, ფაქტობრივად სრულ შესამოწმებელ პერიოდზე. შესაბამისად, კომპანია არ იხდიდა მოგების გადასახადს მუდმივი ზარალიანობის გამო. შემოწმება ყურადღებას ამახვილებს ეკონომიკური თანამშრომლობისა და განვითარების ორგანიზაციის 2017 წლის სატრანსფერო ფასწარმოქმნის სახელმძღვანელო მითითებებზე მულტინაციონალური კომპანიებისა და საგადასახადო ორგანოებისათვის, რომლის მიხედვითაც, როდესაც ურთიერთდამოკიდებული საწარმო მუდმივად განიცდის ზარალს, ხოლო საერთაშორისო საწარმოთა ჯგუფი მთლიანობაში მომგებიანია, ფაქტებმა შეიძლება გამოიწვიოს განსაკუთრებული სატრანსფერო ფასების საკითხების შესწავლა. რა თქმა უნდა, ასოცირებულ საწარმოებს, როგორც დამოუკიდებელ საწარმოებს, შეუძლიათ განიცადონ ნამდვილი ზარალი, ბიზნესის დაწყების (Start-up), არახელსაყრელი ეკონომიკური პირობების, არაეფექტურობის ან სხვა ლეგიტიმური ბიზნეს მიზეზების გამო, თუმცა, დამოუკიდებელი საწარმო არ იქნება მზად ისეთი ზარალისთვის, რომელიც განუსაზღვრელი ვადით გაგრძელდება. დამოუკიდებელი საწარმო, რომელიც განიცდის მუდმივ ზარალს, საბოლოოდ შეწყვეტს საქმიანობას ასეთი პირობებით. ამის საპირისპიროდ, ურთიერთდამოკიდებულმა საწარმომ, რომელიც განიცდის მუდმივ ზარალს შესაძლოა გააგრძელოს საქმიანობა, თუ საერთაშორისო ჯგუფის ბიზნესი მომგებიანია მთლიანობაში. ყოველივე ზემოაღნიშნულის გათვალისწინებით, იმ შემთხვევაშიც კი, თუ კომპანიის შესყიდვების ნაწილი განხორციელდებოდა ურთიერთდამოკიდებული პირის ფასნამატის გარეშეც (მესამე მხარეებისთვის გადასახდელი ღირებულებით), მიუღებელია კომპანიის ფინანსური შედეგები და მუდმივი ზარალიანობა მისი ფუნქციური პროფილიდან გამომდინარე.\nგადასახადის გადამხდელის მიერ წარმოდგენილ მტკიცებულებებთან დაკავშირებით კი შემოწმება განმარტავს, რომ ის ვერ შეცვლის მოცემულობას და ვერ გამოიწვევს კომპანიაზე დამატებით დარიცხული თანხების შემცირებას.\nამასთან, შემოსავლების სამსახური აღნიშნავს, რომ მომჩივანი საჩივარში ვერ უთითებს ფაქტობრივ და სამართლებრივ გარემოებებზე, თუ რა ნაწილში იქნა განსაზღვრული საგადასახადო ვალდებულებები არამართლზომიერად. ხოლო, დავის წარმოების პროცესში არ ყოფილა წარმოდგენილი ისეთი მტკიცებულებები, რომლებიც შეცვლიდა საგადასახადო შემოწმებით დადგენილ გარემოებებს.\nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად საგადასახადო ვალდებულებები განსაზღვრულია კანონმდებლობის მოთხოვნათა დაცვით, წარმოდგენილი საჩივრები დაუსაბუთებელია და არ უნდა დაკმაყოფილდეს. \nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ:\n1. შპს „-----“ (ს/ნ -----) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/9e07d01c-43a7-4ca3-9512-b2111743c2f4",
        "type": "დოკუმენტი"
    },
    {
        "id": "cacc0ad6-1a25-4836-bfdd-9894af3323db",
        "title": "ბრძანება №2614",
        "date": "2026-02-06T00:00:00",
        "content": "N 2614\n06 თებერვალი 2026\nბ რ ძ ა ნ ე ბ ა \nშპს ------- (ს/ნ ---------------) \n(მის.: ----------------------------) \n2026 წლის 9 იანვრის საჩივრის\nნაწილობრივ დაკმაყოფილების თაობაზე\nშემოსავლების სამსახურმა დავების განხილვის საბჭოს 2026 წლის 5 თებერვლის სხდომაზე (ოქმი №11) განიხილა შპს „----ს“ (ს/ნ ------) 2026 წლის 9 იანვრის №99846/1/2026 საჩივარი, შემოსავლების სამსახურის აუდიტის დეპარტამენტის 2025 წლის 11 დეკემბრის №----- საგადასახადო მოთხოვნასთან დაკავშირებით. \nსადავო საკითხი:\nგადასახადის გადამხდელი ითხოვს საგადასახადო ანგარიშ-ფაქტურების შესაბამისად დღგ-ით დასაბეგრ ბრუნვაში დღგ-ის ჩასათვლელი თანხების გათვალისწინებას. \nფაქტობრივი გარემოებები:\nსაქმის მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 20 ოქტომბრის №22638 და პირველი დეკემბრის №26383 ბრძანებების საფუძველზე ჩატარდა შპს „-----“ (ს/ნ -----) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2022 წლის პირველი იანვრიდან 2025 წლის პირველ ნოემბრამდე საანგარიშო პერიოდები. შემოწმების შედეგებზე 2025 წლის 9 დეკემბერს შედგენილ იქნა საგადასახადო შემოწმების აქტი, გამოიცა 2025 წლის 10 დეკემბრის №27192 ბრძანება და 11 დეკემბრის №074-19 საგადასახადო მოთხოვნა, რომლის მიხედვით გადამხდელს დამატებით გადასახდელად განესაზღვრა სულ 34 860 ლარი, მათ შორის, გადასახადი 17 464 ლარი, ჯარიმა 8 732 ლარი, საურავი 8 664 ლარი. \nსაგადასახადო შემოწმების აქტის მიხედვით, საგადასახადო ვალდებულებები განსაზღვრულია შემდეგი გარემოებებით:\nგადასახადის გადამხდელის საქმიანობის სფეროა გზებისა და სანიაღვრე სისტემების რეაბილიტაციის სამუშაოების მომსახურების მიწოდება, რომელსაც ძირითადად სახელმწიფო ტენდერებში მონაწილეობის გზით ახორციელებს. კომპანიამ 2022 წელს ერთჯერადად განახორციელა ადგილობრივ ბაზარზე ფქვილის შეძენა-რეალიზაცია. შემოწმების შედეგად დადგინდა, რომ გადამხდელის მხრიდან არ ხორციელდებოდა დღგ-ით დასაბეგრი ბრუნვების დეკლარირება. შემოწმებით გადამხდელის მიერ გამოწერილი პირველადი დოკუმენტების (სასაქონლო ზედნადებები, მიღებაჩაბარების აქტები), სახელმწიფო შესყიდვების ელექტრონული ტენდერების საიტზე არსებული ინფორმაციისა და გადასახადის გადამხდელის მიერ წარმოდგენილი ინფორმაცია/დოკუმენტაციის (საბანკო ამონაწერები) შესწავლა/ანალიზის საფუძველზე განხორციელდა დღგ-ით დასაბეგრი ბრუნვის გაანგარიშება, რაც აისახა შესაბამის პერიოდებში. შედეგად, გადასახადის გადამხდელს, საქართველოს საგადასახადო კოდექსის 159-ე მუხლის მიხედვით, დაერიცხა დღგ და საქართველოს საგადასახადო კოდექსის 275-ე მუხლით განსაზღვრული ჯარიმა.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა უნდა დაკმაყოფილდეს ნაწილობრივ შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-2 ნაწილის მიხედვით, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში. ამავე მუხლის მე-6 ნაწილის მიხედვით, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nსადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 174-ე მუხლის პირველი ნაწილის თანახმად, დღგ-ის ჩათვლა არის დასაბეგრი პირის უფლება, შეიმციროს გადასახდელი დღგ-ის თანხა საქონლის მიწოდებასთან/მომსახურების გაწევასთან დაკავშირებული ხარჯის სხვადასხვა კომპონენტის ღირებულებაზე პირდაპირ მიკუთვნებული დღგ-ის თანხით.\nამავე მუხლის მე-2 ნაწილის თანახმად, დღგ-ის ჩათვლის უფლება წარმოიშობა ჩასათვლელი დღგის თანხის დარიცხვის ვალდებულების წარმოშობის (შესაბამისი ოპერაციის დღგ-ით დაბეგვრის) მომენტიდან.\nხოლო მე-3 ნაწილის თანახმად, დღგ-ის ჩათვლის უფლება აქვს მხოლოდ დღგ-ის გადამხდელად რეგისტრირებულ დასაბეგრ პირს.\nსაქართველოს საგადასახადო კოდექსის 175-ე მუხლის პირველი ნაწილის „ა“, „ბ“ და ,,გ“ ქვეპუნქტების თანახმად, თუ საქონელი/მომსახურება გამიზნულია ან გამოიყენება დღგ-ით დასაბეგრი ოპერაციის განხორციელებისთვის, დასაბეგრ პირს უფლება აქვს ჩაითვალოს:\nა) საქართველოს ტერიტორიაზე სხვა დასაბეგრი პირისგან ამ საქონლის/მომსახურების შეძენისთვის გადახდილი/გადასახდელი დღგ.\nბ) ამ კარის შესაბამისად საქონლის მიწოდებად ან მომსახურების გაწევად განხილულ ოპერაციებთან დაკავშირებით გადასახდელი დღგ.\nგ) საქონლის იმპორტისას გადახდილი/გადასახდელი დღგ. \nსაქართველოს საგადასახადო კოდექსის 176-ე მუხლის პირველი ნაწილის ,,ა“ და „ბ“ ქვეპუნქტების თანახმად, დღგ-ის ჩათვლის მიღების საფუძველია: \nა) ამ კოდექსის 175-ე მუხლის პირველი ნაწილის „ა“ და „ბ“ ქვეპუნქტებითა და მე-2 ნაწილით გათვალისწინებულ შემთხვევებში – საქონლის/მომსახურების შეძენასთან დაკავშირებით ამ კოდექსით დადგენილი წესით გამოწერილი საგადასახადო ანგარიშ-ფაქტურა;\nბ) ამ კოდექსის 175-ე მუხლის პირველი ნაწილის „გ“ ქვეპუნქტით გათვალისწინებულ შემთხვევაში – საქონლის იმპორტთან დაკავშირებით, იმპორტის დეკლარაცია.\nსაქართველოს საგადასახადო კოდექსის 178-ე მუხლის „დ“ ქვეპუნქტის თანახმად, დღგ-ის ჩათვლა არ ხორციელდება იმ საგადასახადო ანგარიშ-ფაქტურით, რომელშიც ასახული დასაბეგრი ოპერაციის განხორციელების კალენდარული წლის დასრულებიდან 3 წელია გასული. თუ დღგ-ის ჩათვლა დასაბეგრი ოპერაციის განხორციელებიდან მე-3 წელს განხორციელდა, დასაბეგრ ოპერაციაში მონაწილე მხარეების მიმართ (ამ ოპერაციის ფარგლებში) ამ კოდექსის მე-4 მუხლის პირველი, მე-3 და მე-5 ნაწილებით განსაზღვრული ხანდაზმულობის ვადა 1 წლით გრძელდება. ამასთანავე, დღგ-ის ჩათვლა ხორციელდება არაუგვიანეს ამ უფლების წარმოშობის წლის ბოლო საანგარიშო პერიოდის შესაბამისი დეკლარაციით (მათ შორის, შესწორებული დეკლარაციით).\n,,გადასახადების ადმინისტრირების შესახებ“ საქართველოს ფინანსთა მინისტრის 2010 წლის 31 დეკემბრის №996 ბრძანებით დამტკიცებული ინსტრუქციის 72-ე მუხლის პირველი ნაწილის თანახმად, თუ საქონელი/მომსახურება გამიზნულია ან გამოიყენება დღგ-ით დასაბეგრი ოპერაციის განხორციელებისთვის, გარდა ჩათვლის უფლების გარეშე გათავისუფლებული დასაბეგრი ოპერაციებისა, დასაბეგრ პირს უფლება აქვს ჩაითვალოს:\nა) საქართველოს ტერიტორიაზე სხვა დასაბეგრი პირისგან ამ საქონლის/მომსახურების შეძენისთვის გადახდილი/გადასახდელი დღგ;\nბ) ანაზღაურების სანაცვლოდ საქონლის მიწოდებად ან მომსახურების გაწევად, განხილულ ოპერაციებთან დაკავშირებით გადასახდელი დღგ;\nგ) საქონლის იმპორტისას გადახდილი/გადასახდელი დღგ;\nხოლო, მე-3 ნაწილის ,,ა“ და ,,ბ“ ქვეპუნქტების თანახმად, დასაბეგრ პირს უფლება არ აქვს ჩაითვალოს: \nა) დღგ, თუ იგი არ არის რეგისტრირებული დღგ-ის გადამხდელად; \nბ) იმ საქონელზე/მომსახურებაზე (გარდა ძირითადი საშუალებებისა) გაწეული ხარჯის ღირებულებაზე მიკუთვნებული დღგ-ის თანხა, რომელიც დასაბეგრი პირის მიერ დღგ-ის გადამხდელად რეგისტრაციამდე პერიოდში გამოყენებულია დასაბეგრ ოპერაციებში.საქართველოს საგადასახადო კოდექსის 180-ე მუხლის პირველი ნაწილის თანახმად, თუ ამ კოდექსით სხვა რამ არის დადგენილი, დღგ-ის გადამხდელად რეგისტრირებული დასაბეგრი პირის მიერ სხვა დასაბეგრი პირისთვის საქონლის მიწოდების ან მომსახურების გაწევის შემთხვევაში, გამოიწერება საგადასახადო ანგარიშ-ფაქტურა.\nსაქართველოს ზოგადი ადმინისტრაციული კოდექსის 96-ე მუხლის თანახმად, ადმინისტრაციული ორგანო ვალდებულია ადმინისტრაციული წარმოებისას გამოიკვლიოს საქმისათვის ყველა მნიშვნელოვანი გარემოება და გადაწყვეტილება მიიღოს ამ გარემოებათა შეფასებისა და ურთიერთშეჯერების საფუძველზე.\nმოქმედი კანონმდებლობის მიხედვით, ინდივიდუალური ადმინისტრაციულ სამართლებრივი აქტი, რომელიც გამოცემულია წერილობითი სახით, აუცილებელია შეიცავდეს დასაბუთებას, კერძოდ, მასში მითითებული უნდა იყოს ის სამართლებრივი და ფაქტობრივი წანამძღვრები, რომელთა საფუძველზეც გამოიცა იგი. იმ შემთხვევაშიც კი, თუ ადმინისტრაციული ორგანო მოქმედებს დისკრეციული უფლებამოსილების ფარგლებში, იგი ვალდებულია, აქტის დასაბუთებაში მიუთითოს იმ გარემოებებზე, რომლებიც საფუძვლად დაედო მის მიერ მიღებულ გადაწყვეტილებას. \nშემოსავლების სამსახური მიუთითებს გადასახადის გადამხდელის მიერ საჩივარში წარმოდგენილ არგუმენტზე, რომლის მიხედვით, შემოწმების აქტში არ არის ასახული და გათვალისწინებული გადამხდელის მიერ შემმოწმებლებისთვის გაგზავნილი საგადასახადო ანგარიშ-ფაქტურები, რომლის საფუძველზე უნდა განხორციელებულიყო დღგ-ის თანხის ჩათვლა. აღნიშნული საგადასახადო ანგარიშ-ფაქტურები საჩივარზე წარმოდგენილი აქვს დანართის სახით. შესაბამისად, ითხოვს საგადასახადო ანგარიშ-ფაქტურების საფუძველზე დღგ-ის ჩათვლას.\nშემოსავლების სამსახური ყურადღებას ამახვილებს 2023 წლის 14 დეკემბრის №31614 ბრძანებაზე, რომლითაც ცვლილება შევიდა „ცალკეულ შემთხვევებში გადასახადის გადამხდელისათვის საგადასახადო ანგარიშ-ფაქტურის, საგადასახადო დოკუმენტის გამოწერის/დადასტურების და სასაქონლო ზედნადების გამოწერის გადამხდელის მიერ გამოწერილი ელექტრონული საგადასახადო ანგარიშ-ფაქტურის გამოყენების სპეციალური წესის განსაზღვრის შესახებ“ ინსტრუქციის დამტკიცების თაობაზე“ შემოსავლების სამსახურის უფროსის 2022 წლის 16 თებერვლის №3751 ბრძანებაში და განმარტავს, რომ არაკვალიფიციური დღგ-ის გადასახადის გადამხდელის საგადასახადო შემოწმებისას, თუ იდენტიფიცირდება მიღებული (დასადასტურებელი) საგადასახადო ანგარიშ-ფაქტურა, რომელშიც მითითებული დასაბეგრი ოპერაციის პერიოდი (თვე) მოიცვა საგადასახადო შემოწმებამ, დასაშვებია, გადასახადის გადამხდელს მიეცეს უფლება დაადასტუროს შესაბამისი საგადასახადო ანგარიშ-ფაქტურა და დღგ-ის ჩათვლისთვის დადგენილი წესის შესაბამისად განხორციელდეს დღგ-ის ჩათვლა.\nზემოხსენებული სამართლებრივი ნორმების, საქმეზე არსებული მასალებისა და გადასახადის გადამხდელის არგუმენტების გათვალისწინებით, შემოსავლების სამსახური მიიჩნევს, რომ სადავო საკითხთან დაკავშირებით, დღგ-ის ჩასათვლელი თანხების დაზუსტების მიზნით, გადასახადის გადამხდელს უნდა მიეცეს წინადადება ამ ბრძანების ჩაბარებიდან 15 კალენდარული დღის ვადაში, აუდიტის დეპარტამენტს წარუდგინოს საჩივარში მითითებული არგუმენტაციის დოკუმენტურად დადასტურებული მტკიცებულებები. ხოლო თავის მხრივ უნდა დაევალოს აუდიტის დეპარტამენტს სადავო საკითხი შეისწავლოს „ცალკეულ შემთხვევებში გადასახადის გადამხდელისათვის საგადასახადო ანგარიშ-ფაქტურის, საგადასახადო დოკუმენტის გამოწერის/დადასტურების და სასაქონლო ზედნადების გამოწერის გადამხდელის მიერ გამოწერილი ელექტრონული საგადასახადო ანგარიშ-ფაქტურის გამოყენების სპეციალური წესის განსაზღვრის შესახებ“ ინსტრუქციის დამტკიცების თაობაზე“ შემოსავლების სამსახურის უფროსის 2022 წლის 16 თებერვლის №3751 ბრძანებაში ცვლილების შეტანის თაობაზე 2023 წლის 14 დეკემბრის №31614 ბრძანების შესაბამისად და დღგ-ის ჩათვლის მიღებასთან დაკავშირებით კანონმდებლობით დადგენილი შეზღუდვების გათვალისწინებით, უზრუნველყოს საგადასახადო ვალდებულებების კორექტირება (შემცირება). \nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ : \n1. შპს „-----“ (ს/ნ -----) საჩივარი დაკმაყოფილდეს ნაწილობრივ;\n2. სადავო საკითხთან დაკავშირებით, დღგ-ის ჩასათვლელი თანხების დაზუსტების მიზნით: ა) გადასახადის გადამხდელს მიეცეს წინადადება ამ ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს საჩივარში მითითებული არგუმენტაციის დოკუმენტურად დადასტურებული მტკიცებულებები; ბ) დაევალოს აუდიტის დეპარტამენტს სადავო საკითხი შეისწავლოს „ცალკეულ შემთხვევებში გადასახადის გადამხდელისათვის საგადასახადო ანგარიშ-ფაქტურის, საგადასახადო დოკუმენტის გამოწერის/დადასტურების და სასაქონლო ზედნადების გამოწერის გადამხდელის მიერ გამოწერილი ელექტრონული საგადასახადო ანგარიშ-ფაქტურის გამოყენების სპეციალური წესის განსაზღვრის შესახებ“ ინსტრუქციის დამტკიცების თაობაზე“ შემოსავლების სამსახურის უფროსის 2022 წლის 16 თებერვლის №3751 ბრძანებაში ცვლილების შეტანის თაობაზე 2023 წლის 14 დეკემბრის №31614 ბრძანების შესაბამისად და დღგ-ის ჩათვლის მიღებასთან დაკავშირებით კანონმდებლობით დადგენილი შეზღუდვების\nგათვალისწინებით, უზრუნველყოს საგადასახადო ვალდებულებების კორექტირება (შემცირება);\n3. დანარჩენ ნაწილში საჩივარი არ დაკმაყოფილდეს;\n4. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. ქუთაისი, ვიქტორ კუპრაძის ქ. №11), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/cacc0ad6-1a25-4836-bfdd-9894af3323db",
        "type": "დოკუმენტი"
    },
    {
        "id": "121443f2-825f-443f-b566-1e999af026b3",
        "title": "ბრძანება №2410",
        "date": "2026-02-06T00:00:00",
        "content": "N 2410\n06 თებერვალი 2026\nბ რ ძ ა ნ ე ბ ა\nი/მ ----- (ს/ნ ----- ) (მის.: -----\n2026 წლის 8 იანვრის საჩივრის\nნაწილობრივ დაკმაყოფილების თაობაზე.\nშემოსავლების სამსახურმა დავების განხილვის საბჭოს 2026 წლის 4 თებერვლის სხდომაზე (ოქმი N 10) განიხილა ი/მ ----- (ს/ნ ----- ) 2026 წლის 8 იანვრის N 99788/1/2026 საჩივარი, შემოსავლების სამსახურის აუდიტის დეპარტამენტის 2025 წლის 5 დეკემბრის N 081-316 საგადასახადო მოთხოვნასთან დაკავშირებით.\nსადავო საკითხი:\nგადასახადის გადამხდელი ითხოვს მომწოდებლებისგან მიღებული საგადასახადო ანგარიშ - ფაქტურების საფუძველზე დღგ-ის ჩათვლას.\nფაქტობრივი გარემოებები:\nსაქმის მასალებით დგინდება, რომ შემოსავლების სამსახურის აუდიტის დეპარტამენტის 2025 წლის 19 ნოემბრის N 25410 ბრძანების საფუძველზე განხორციელდა ი/მ ----- (ს/ნ ----- ) საქმიანობის ხელახალი კამერალური საგადასახადო შემოწმება 2022 წლის 30 მაისიდან 2025 წლის პირველ იანვრამდე საანგარიშო პერიოდებში დღგ-ის გადამხდელად სავალდებულო რეგისტრაციის სისწორის დადგენის მიზნით. საგადასახადო შემოწმების შედეგებზე 2025 წლის პირველ დეკემბერს შედგა საგადასახადო შემოწმების აქტი, გამოიცა 2025 წლის 5 დეკემბრის №26785 ბრძანება და ამავე თარიღის N 081-316 საგადასახადო მოთხოვნა, რომლის საფუძველზე გადასახადის გადამხდელს დამატებით გადასახდელად განესაზღვრა სულ 18 941 ლარი, მათ შორის გადასახადი 9 824 ლარი, ჯარიმა 5 483 ლარი და საურავი 3 633 ლარი.\nსადავო საკითხთან დაკავშირებით, საგადასახადო შემოწმების აქტის მიხედვით განხორციელებული დარიცხვა განპირობებულია შემდეგი გარემოებით:\nშემოწმების შედეგად გაანალიზდა გადასახადის გადამხდელის დღგ-ით დასაბეგრი ოპერაციები, რომელთა დაკავშირებითაც გადასახადის გადამხდელს შესამოწმებელ პერიოდში საგადასახადო\n \nვალდებულებები არ აქვს შესრულებული. გადამხდელის მიერ საგადასახადო შემოწმების მიმდინარეობისას არ იყო წარმოდგენილი კომერციული ბანკებიდან ინფორმაცია საბანკო ანგარიშებიდან ამონაწერების შესახებ. შემოწმების სრულყოფილად ჩატარების მიზნით, ----- საქალაქო სასამართლოს შუამდგომლობით გამოთხოვილ იქნა კომერციული ბანკებისგან ინფორმაცია, რომელთა შესწავლის შედეგად გაირკვა, რომ მეწარმეს უფიქსირდება სხვა დამატებითი ისეთი სახის შემოსავლები, რომლებიც წარმოადგენენ ეკონომიკური საქმიანობის განხორციელების შედეგად მიღებულ შემოსავლებს და ექვემდებარება დღგ-ით დაბეგვრას. საგადასახადო შემოწმების შედეგების განსაზღვრის მიზნით დამატებით დამუშავებული და შესწავლილი იქნა სასამართლოს შუამდგომლობით გამოთხოვილი საბანკო ამონაწერები და შემოსავლების სამსახურის გადასახადების ადმინისტრირების საინფორმაციო სისტემაში არსებული ინფორმაცია (წარდგენილი დეკლარაციები, ტერმინალი, საკონტროლო - სალარო აპარატის რეპორტები და სხვა), რომელთა დამუშავებისა და შესწავლის შედეგად დადგინდა, რომ მეწარმის დღგ-ის გადამხდელად სავალდებულო რეგისტრაცის თარიღად უნდა განსაზღვრულიყო 2022 წლის 20 ნოემბერი, ნაცვლად 2024 წლის 5 აგვისტოსა, რადგან დამატებით საბანკო ამონაწერების დამუშავებით დგინდება, რომ 01.01.2022 - 20.11.2022 საანგარიშო პერიოდში მიღებული შემოსავალი აჭარბებდა 100 000 ლარს. შემოწმების მიერ განისაზღვრა დღგ-ის გადამხდელად სავალდებულო რეგისტრაციის საანგარიშო თვიდან შესამოწმებელი პერიოდის ბოლომდე თითოეული საანგარიშო თვის დღგ-ით დასაბეგრი ოპერაციის თანხები (წინა შემოწმების შედეგების გამოკლებით), რის საფუძველზეც, საქართველოს საგადასახადო კოდექსის 159-ე და 163-ე მუხლების შესაბამისად, გადასახადის გადამხდელს დაერიცხა დღგ.\nამასთან, პირს შემოწმების შემდეგ მიღებული აქვს საგადასახადო ანგარიშ - ფაქტურები, რომლებიც არ არის ჩათვლაში ასახული. შემოწმების მიერ, დღგ-ის რეგისტრაციიის მომენტიდან შესამოწმებელი პერიოდის ბოლომდე, იმ საგადასახადო ანგარიშ - ფაქტურებზე, რომლებზეც ჩათვლა წინა შემოწმების ფარგლებში არ იყო გათვალისწინებული, საქართველოს საგადასახადო კოდექსის 174-ე და 175-ე მუხლების საფუძველზე, დაექვემდებარა დამატებით ჩათვლაში ასახვას, რის შედეგადაც შემცირდა დღგ 9 916 ლარით. პირს ასევე დაერიცხა ჯარიმა საქართველოს საგადასახადო კოდექსის 282-ე მუხლის შესაბამისად.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა უნდა დაკმაყოფილდეს ნაწილობრივ შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-2 ნაწილის მიხედვით, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში. ამავე მუხლის მე-6 ნაწილის მიხედვით, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nსადავო საკითხთან დაკავშირებით,\n შემოსავლების სამსახური მიუთითებს საქართველოს საგადასახადო კოდექსის 174-ე მუხლის პირველ ნაწილზე, რომლის თანახმად, დღგ-ის ჩათვლა არის დასაბეგრი პირის უფლება, შეიმციროს გადასახდელი დღგ-ის თანხა საქონლის მიწოდებასთან/მომსახურების გაწევასთან დაკავშირებული ხარჯის სხვადასხვა კომპონენტის ღირებულებაზე პირდაპირ მიკუთვნებული დღგ-ის თანხით.\nამავე მუხლის მე-2 ნაწილის თანახმად, დღგ-ის ჩათვლის უფლება წარმოიშობა ჩასათვლელი დღგის თანხის დარიცხვის ვალდებულების წარმოშობის (შესაბამისი ოპერაციის დღგ-ით დაბეგვრის) მომენტიდან. ამავე მუხლის მე-3 ნაწილის თანახმად, დღგ-ის ჩათვლის უფლება აქვს მხოლოდ დღგ-ის გადამხდელად რეგისტრირებულ დასაბეგრ პირს.\nსაქართველოს საგადასახადო კოდექსის 175-ე მუხლის პირველი ნაწილის „ა“ ქვეპუნქტის თანახმად, თუ საქონელი/მომსახურება გამიზნულია ან გამოიყენება დღგ-ით დასაბეგრი ოპერაციის განხორციელებისთვის, დასაბეგრ პირს უფლება აქვს ჩაითვალოს საქართველოს ტერიტორიაზე სხვა დასაბეგრი პირისგან ამ საქონლის/მომსახურების შეძენისთვის გადახდილი/გადასახდელი დღგ.\nსაქართველოს საგადასახადო კოდექსის 176-ე მუხლის პირველი ნაწილის „ა“ და „ბ“ ქვეპუნქტების თანახმად, დღგ-ის ჩათვლის მიღების საფუძველია:\nა) ამ კოდექსის 175-ე მუხლის პირველი ნაწილის „ა“ და „ბ“ ქვეპუნქტებითა და მე-2 ნაწილით გათვალისწინებულ შემთხვევებში − საქონლის/მომსახურების შეძენასთან დაკავშირებით ამ კოდექსით დადგენილი წესით გამოწერილი საგადასახადო ანგარიშ - ფაქტურა;\nბ) ამ კოდექსის 175-ე მუხლის პირველი ნაწილის „გ“ ქვეპუნქტით გათვალისწინებულ შემთხვევაში − საქონლის იმპორტთან დაკავშირებით, იმპორტის დეკლარაცია.\n,,გადასახადების ადმინისტრირების შესახებ“ საქართველოს ფინანსთა მინისტრის \n2010 წლის 31 დეკემბრის N 996 \nბრძანებით დამტკიცებული ინსტრუქციის 72-ე მუხლის პირველი ნაწილის თანახმად, თუ საქონელი/მომსახურება გამიზნულია ან გამოიყენება დღგ-ით დასაბეგრი ოპერაციის განხორციელებისთვის, გარდა ჩათვლის უფლების გარეშე გათავისუფლებული დასაბეგრი ოპერაციებისა, დასაბეგრ პირს უფლება აქვს ჩაითვალოს:\nა) საქართველოს ტერიტორიაზე სხვა დასაბეგრი პირისგან ამ საქონლის/მომსახურების შეძენისთვის გადახდილი/გადასახდელი დღგ;\nბ) ანაზღაურების სანაცვლოდ საქონლის მიწოდებად ან მომსახურების გაწევად, განხილულ ოპერაციებთან დაკავშირებით გადასახდელი დღგ;\nგ) საქონლის იმპორტისას გადახდილი/გადასახდელი დღგ;\nხოლო, მე-3 ნაწილის ,,ა“ და ,,ბ“ ქვეპუნქტების თანახმად, დასაბეგრ პირს უფლება არ აქვს ჩაითვალოს:\nა) დღგ, თუ იგი არ არის რეგისტრირებული დღგ-ის გადამხდელად;\nბ) იმ საქონელზე/მომსახურებაზე (გარდა ძირითადი საშუალებებისა) გაწეული ხარჯის ღირებულებაზე მიკუთვნებული დღგ-ის თანხა, რომელიც დასაბეგრი პირის მიერ დღგ-ის გადამხდელად რეგისტრაციამდე პერიოდში გამოყენებულია დასაბეგრ ოპერაციებში.\nსაქართველოს საგადასახადო კოდექსის 180-ე მუხლის პირველი ნაწილის თანახმად, თუ ამ კოდექსით სხვა რამ არის დადგენილი, დღგ-ის გადამხდელად რეგისტრირებული დასაბეგრი პირის მიერ სხვა დასაბეგრი პირისთვის საქონლის მიწოდების ან მომსახურების გაწევის შემთხვევაში, გამოიწერება საგადასახადო ანგარიშ - ფაქტურა.\nშემოსავლების სამსახური ყურადღებას ამახვილებს გადასახადის გადამხდელის მიერ წარმოდგენილ საჩივარში მითითებულ არგუმენტაციაზე, რომ შემოწმების აქტის თანახმად, შემოწმების მიერ ჩათვლას დაექვემდებარა 9 916 ლარის ოდენობით დღგ. ამასთან, აღნიშნავს, რომ საჩივარზე წარმოადგენს შესამოწმებელ პერიოდზე მიღებული საგადასახადო ანგარიშ - ფაქტურების რეესტრს, რომლითაც ჩასათვლელი დღგ-ის თანხა შეადგენს 24 333,35 ლარს. შედეგად, ითხოვს შემოწმების შედეგად დარიცხული თანხებისა და შესაბამისი სანქციის კორექტირებას.\nსაქართველოს ზოგადი ადმინისტრაციული კოდექსის 96–ე მუხლზე, რომლის თანახმად, ადმინისტრაციული ორგანო ვალდებულია ადმინისტრაციული წარმოებისას გამოიკვლიოს საქმისათვის ყველა მნიშვნელოვანი გარემოება და გადაწყვეტილება მიიღოს ამ გარემოებათა შეფასებისა და ურთიერთშეჯერების საფუძველზე.\nყოველივე ზემოაღნიშნულის გათვალისწინებით, სადავო საკითხთან დაკავშირებით, შემოსავლების სამსახურმა მიიჩნია, რომ დღგ-ს ჩასათვლელი თანხების დაზუსტების მიზნით, გადასახადის გადამხდელს უნდა მიეცეს წინადადება ამ ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს დღგ-ის ჩათვლის უფლების დამადასტურებელი მტკიცებულებები. ხოლო თავის მხრივ უნდა დაევალოს აუდიტის დეპარტამენტს, შეისწავლოს წარდგენილი მტკიცებულებები (მათ შორის, საჩივარზე თანდართული) და დღგ-ის ჩათვლის მიღებასთან დაკავშირებით კანონმდებლობით დადგენილი შეზღუდვების გათვალისწინებით, უზრუნველყოს საგადასახადო ვალდებულებების კორექტირება (შემცირება).\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ:\n1. ი/მ ----- (ს/ნ ----- ) საჩივარი დაკმაყოფილდეს ნაწილობრივ;\n2. სადავო საკითხთან დაკავშირებით, დღგ-ის ჩასათვლელი თანხის დაზუსტების მიზნით:\nა) გადასახადის გადამხდელს მიეცეს წინადადება ამ ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს დღგ-ის ჩათვლის უფლების დამადასტურებელი მტკიცებულებები;\nბ) დაევალოს აუდიტის დეპარტამენტს, შეისწავლოს წარდგენილი მტკიცებულებები (მათ შორის, საჩივარზე თანდართული) და დღგ-ის ჩათვლის მიღებასთან დაკავშირებით კანონმდებლობით დადგენილი შეზღუდვების გათვალისწინებით, უზრუნველყოს საგადასახადო ვალდებულებების კორექტირება (შემცირება);\n3. დანარჩენ ნაწილში საჩივარი არ დაკმაყოფილდეს;\n4. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. N 16) ან სასამართლოში (მის.: ქ. ქუთაისი, ვიქტორ კუპრაძის ქ. N 11), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/121443f2-825f-443f-b566-1e999af026b3",
        "type": "დოკუმენტი"
    },
    {
        "id": "6decc579-e21e-42b0-acca-773adb1806af",
        "title": "ბრძანება №2408",
        "date": "2026-02-06T00:00:00",
        "content": "N 2408\n06 თებერვალი 2026\nბრძანება \nი/მ \"------\"-ის (ს/ნ \"------\")\n(ფაქტ. მის.: \"------\")\n2026 წლის 16 იანვრის საჩივრის\nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 29 იანვრის სხდომაზე (ოქმი №8) განიხილა ი/მ \"------\"-ის (ს/ნ \"------\") 2026 წლის 16 იანვრის №100047/1/2026 საჩივარი, შემოსავლების სამსახურის აუდიტის დეპარტამენტის 2025 წლის 19 დეკემბრის №006-534 საგადასახადო მოთხოვნასთან დაკავშირებით. \nსადავო საკითხები: \n1.გადასახადის გადამხდელი არ ეთანხმება შემოწმების მიერ დღგ-ის გადამხდელად რეგისტრაციას და დღგ-ით დასაბეგრი ბრუნვის გაანგარიშებას. განმარტავს, რომ მეწარმის საქმიანობას წარმოადგენდა საშუამავლო მომსახურება, კერძოდ, გამყიდველისგან ნივთის აღება და მყიდველისთვის გადაცემა, რა დროსაც მეწარმის მოგებას წარმოადგენდა რეალიზებული ნივთის 15%. მიუთითებს, რომ გადამხდელს არ ჰქონია არც მაღაზია და არც რაიმე სახის საწყობი, სადაც ნივთებს განათავსებდა, ვინაიდან ის არ ყიდულობდა ნივთებს წინასწარ. მეწარმეს ჰქონდა ვებგვერდი, სადაც ანთავსებდა ნივთებს, რომლებიც უკვე სხვადასხვა საიტებზე იყო დადებული ფიზიკური პირების მიერ და ამ ნივთების გაყიდვის შემთხვევაში თანხა ირიცხებოდა მეწარმის ანგარიშზე, რასაც ის აძლევდა გამყიდველებს. მომჩივანი განმარტავს, რომ საიტზე არსებული პროდუქცია იყო საკმაოდ ძვირადღირებული და ამან გამოიწვია დიდი ოდენობით თანხების ანგარიშზე შემოსვლა, რაც არ ყოფილა მეწარმის სარგებელი. მომჩივანი აცხადებს, რომ შემოწმებამ დაბეგვრა განახორციელა სრული ჩარიცხული თანხებიდან და ის დაიბეგრა გამყიდველის მაგივრადაც, ვინაიდან გამყიდველებს წარმოადგენდნენ ფიზიკური პირები და შესაბამისად, მეწარმე ვერ ახერხებდა დღგ-ის ჩათვლასაც. ასევე, მიუთითებს, რომ ზოგიერთ ფიზიკურ პირთან მას აქვს გაფორმებული საშუამავლო ხელშეკრულებები, თუმცა ხშირ შემთხვევებში ხელშეკრულება იდებოდა ზეპირსიტყვიერად. მომჩივანი ითხოვს მის მიერ წარმოდგენილი არგუმენტაციის/მტკიცებულებების გათვალისწინებით შემოწმების შედეგად განსაზღვრული საგადასახადო ვალდებულებების კორექტირებას.\n2. გადასახადის გადამხდელი კეთილსინდისიერებაზე მითითებით, საქართველოს საგადასახადო კოდექსის 269-ე მუხლის მე-7 ნაწილის საფუძველზე, ითხოვს საგადასახადო შემოწმების შედეგად 06 თებერვალი 2026 N 2408 განსაზღვრული სანქციისგან გათავისუფლებას. აცხადებს, რომ მეწარმეს არ ჰქონია გადასახადის დამალვის განზრახვა, ვინაიდან მისი საქმიანობა იყო საშუამავლო და მის მოგებას წარმოადგენდა მხოლოდ აღებული თანხის 15%.\nფაქტობრივი გარემოებები: \nსაქმის მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 17 ოქტომბრის №22065 ბრძანების საფუძველზე ჩატარდა ი/მ \"------\"-ის (ს/ნ \"------\") საქმიანობის კამერალური საგადასახადო შემოწმება 2022 წლის პირველი იანვრიდან 2025 წლის პირველ სექტემბრამდე საანგარიშო პერიოდებში დღგ-ის გადამხდელად სავალდებულო რეგისტრაციის სისწორე განსაზღვრის მიზნით. შემოწმების შედეგებზე 2025 წლის 17 დეკემბერს შედგენილ იქნა საგადასახადო შემოწმების აქტი, გამოიცა 2025 წლის 19 დეკემბრის №27883 ბრძანება და ამავე თარიღის №006-534 საგადასახადო მოთხოვნა, რომლის მიხედვით გადამხდელს გადასახდელად განესაზღვრა სულ 131 245 ლარი, მათ შორის, გადასახადი 93 011 ლარი, ჯარიმა 25 836 ლარი, საურავი 12 396 ლარი.\nსაგადასახადო შემოწმების აქტის მიხედვით საგადასახადო ვალდებულებები განსაზღვრულია შემდეგი გარემოებით:\nი/მ \"------\" (ს/ნ \"------\") გადასახადის გადამხდელად რეგისტრირებულია 2020 წლის 29 ივნისს. ეკონომიკური საქმიანობა დაწყებული აქვს 2024 წლის ივნისის თვიდან. მეწარმის საქმიანობის საგანს წარმოადგენდა კომპიტერული ტექნიკით ვაჭრობა საიტის გამოყენებით. სარეალიზაციო ტექნიკის წინასწარ შესყიდვა არ ხდებოდა, მეწარმე კუთვნილ საიტზე ანთავსებდა \"------\"-ის სარეალიზაციო კომპიუტერულ ტექნიკას და რეალიზაციის შემთხვევაში ახდენდა შეძენას. რეალიზებული საქონლის თანხის გადახდა ხდებოდა ტერმინალის გამოყენებით, რომელიც მიჰქონდა კურიერს ნივთის გადაცემის დროს. მეწარმე 100 000 ლარიან ზღვარს გადასცდა 2024 წლის 23 სექტემბრის ოპერაციის თანხით - 4 646 ლარი. ვინაიდან, გადასახადის გადამხდელმა არ შეასრულა საქართველოს საგადასახადო კოდექსის 165-ე მუხლით გათვალისწინებული ვალდებულება დღგ-ის გადამხდელად რეგისტრაციის შესახებ, შემოწმებით განესაზღვრა დღგ-ის სავალდებულო რეგისტრაციის თარიღი. დღგის რეგიტრაციის გარეშე ბრუნვამ შეადგინა 516 732 ლარი. შედეგად, პირს დაერიცხა დღგ და ჯარიმა საქართველოს საგადასახადო კოდექსის 282-ე მუხლის შესაბამისად. \nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის ამავე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები. \nპირველ სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nამავე კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას.\nსაქართველოს საგადასახადო კოდექსის 158-ე მუხლის თანახმად, დღგ-ით დასაბეგრ პირად (შემდგომ − დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა. \nსაქართველოს საგადასახადო კოდექსის 165-ე მუხლის პირველი ნაწილის თანახმად, დასაბეგრი პირი, თუ ამ კოდექსით სხვა რამ არ არის გათვალისწინებული, ვალდებულია მის მიერ ნებისმიერი უწყვეტი 12 კალენდარული თვის განმავლობაში განხორციელებული დღგ-ით დასაბეგრი საქონლის მიწოდების/მომსახურების გაწევის ოპერაციების ჯამური თანხის 100 000 ლარისთვის გადაჭარბების დღიდან, არაუგვიანეს 2 სამუშაო დღეში დღგ-ის გადამხდელად რეგისტრაციის მიზნით, მიმართოს საგადასახადო ორგანოს. ამავე მუხლის მე-2 ნაწილის თანახმად, დასაბეგრ პირს დღგ-ის გამოანგარიშებისა და გადახდის ვალდებულება წარმოეშობა ამ მუხლის პირველი ნაწილით გათვალისწინებული დასაბეგრი ოპერაციის განხორციელების მომენტიდან (ამ ოპერაციის ჩათვლით), რომლის მიხედვითაც დასაბეგრი ოპერაციების ჯამურმა თანხამ 100 000 ლარს გადააჭარბა.\nამავე კოდექსის 159-ე მუხლის პირველი ნაწილის „ა“ და „ბ“ ქვეპუნქტების თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება/მომსახურების გაწევა. \nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:\n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა. \nდადგენილი ფაქტობრივი გარემოებების მიხედვით, ი/მ \"------\"-ის საქმიანობის საგანს წარმოადგენდა კომპიტერული ტექნიკით ვაჭრობა საიტის გამოყენებით. მეწარმე კუთვნილ საიტზე ანთავსებდა \"--------\"-ის სარეალიზაციო კომპიუტერულ ტექნიკას და რეალიზაციის შემთხვევაში ახდენდა მათ შეძენას. რეალიზებული საქონლის თანხის გადახდა ხდებოდა ტერმინალის გამოყენებით, რომელიც მიჰქონდა კურიერს ნივთის გადაცემის დროს. მეწარმე 100 000 ლარიან ზღვარს გადასცდა 2024 წლის 23 სექტემბერს და პირს შემოწმებით განესაზღვრა დღგ-ის სავალდებულო რეგისტრაციის თარიღი.\nგადასახადის გადამხდელის მიერ საჩივარში დაფიქსირებულ არგუმენტაციასთან მიმართებით, შემოსავლების სამსახური მიუთითებს აუდიტის დეპარტამენტის წარმომადგენლის განმარტებაზე, რომლის თანახმადაც, საგადასახადო შემოწმებით ვერ დადგინდა გადასახადის გადამხდელის მიერ საშუამავლო მომსახურების გაწევა, ჩარიცხული თანხები წარმოადგენდა რეალიზებული ნივთების სრულ ღირებულებებს და შემოსავალი მიღებული იყო მეწარმის კუთვნილ საბანკო ანგარიშებზე. ასევე, არ ჩანდა ფულის მოძრაობა სრულად, კერძოდ არ ფიქსირდებოდა ნივთების მესაკუთრეებზე თანხების გადარიცხვები, რასთან დაკავშირებითაც მეწარმემ შემოწმებას განუმარტა, რომ ჩარიცხული თანხებიდან მესაკუთრეებთან ანგარიშსწორებას ახდენდა ნაღდი ანგარიშსწორებით, რასთან დაკავშირებითაც ვერ იქნა წარმოდგენილი შესაბამისი დოკუმენტაცია/მტკიცებულება. აგრეთვე, აღსანიშნავია, რომ შემოწმების მიერ, მეწარმესთან გავლილი და დასაბეგრი თანხიდან გამოკლებულია გადასახადის გადამხდელის პირადი ჩარიცხვები. \nშემოსავლების სამსახური აღნიშნავს, რომ გადასახადის გადამხდელის მიერ დავის წარმოების პროცესში არ ყოფილა წარმოდგენილი ისეთი მტკიცებულებები, რომლებიც შეცვლიდა საგადასახადო შემოწმებით დადგენილ ფაქტობრივ გარემოებებს. ამასთან, საჩივრის დანართად წარმოდგენილ მტკიცებულებებთან დაკავშირებით, შემოსავლების სამსახური მიუთითებს აუდიტის დეპარტამენტის წარმომადგენლის განმარტებაზე, რომ შემოწმებით შეუძლებელი იყო ხელშეკრულებაში მითითებული ფიზიკური პირების რეალურ გამყიდველებად იდენტიფიცირება, ვინაიდან არ ფიქსირდება და არ დასტურდება საქონლის რეალიზაციიდან მიღებული შემოსავლის მათზე გადახდის ფაქტი. ასევე, აღნიშნულის დამადასტურებლად არც შემოწმების და არც დავის წარმოების ეტაპზე გადასახადის გადამხდელის მიერ არ იქნა წარმოდგენილი შესაბამისი მტკიცებულებები.\nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად საგადასახადო ვალდებულებები განსაზღვრულია კანონმდებლობის მოთხოვნათა დაცვით, წარმოდგენილი საჩივარი დაუსაბუთებელია და არ უნდა დაკმაყოფილდეს.\nმე-2 სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 43-ე მუხლის მე-4 ნაწილზე, რომლის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით. \nსაქართველოს საგადასახადო კოდექსის 270-ე მუხლის პირველი ნაწილის თანახმად, საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის. ამავე მუხლის მე-2 ნაწილის თანახმად, საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 272-ე მუხლის პირველი ნაწილის თანახმად, საურავი არის საგადასახადო სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის.\nსაქართველოს საგადასახადო კოდექსის 282-ე მუხლის პირველი ნაწილის თანახმად, დღგ-ის გადამხდელად რეგისტრაციის გარეშე საქმიანობა იწვევს პირის დაჯარიმებას რეგისტრაციის გარეშე საქმიანობის პერიოდში განხორციელებული დღგ-ით დასაბეგრი ოპერაციების (გარდა გათავისუფლებული ოპერაციებისა) თანხის 5 პროცენტის ოდენობით. \nსაქართველოს საგადასახადო კოდექსის 269-ე მუხლის მე-7 ნაწილის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით. \nშემოსავლების სამსახური განმარტავს, რომ გადასახადის გადამხდელის კეთილსინდისიერება უკავშირდება მის მიერ დაშვებულ შეცდომას, გადამხდელი კეთილსინდისიერია იმ შემთხვევაში თუ სამართალდარღვევა გამოწვეულია მის მიერ დაშვებული შეცდომით (არცოდნით). კეთილსინდისიერება გულისხმობს პირის სუბიექტურ დამოკიდებულებას მის მიერ ჩადენილი ქმედებისადმი. პირი მოქმედებს საპატიებელი შეცდომის პირობებში ანუ მან არ იცოდა და არც შეიძლებოდა სცოდნოდა, რომ ჩადიოდა აკრძალულ ქმედებას (სამართალდარღვევას). საქართველოს საგადასახადო კოდექსის 269-ე მუხლის მე-7 ნაწილის მიზანია საგადასახადო პასუხისმგებლობისგან გაათავისუფლოს პირი, რომელიც სამართლებრივი შეცდომის არეალში მოქმედებდა, რადგან სამართლებრივი შეცდომის დროს პირი არასწორად აფასებს ჩადენილი ქმედების სამართლებრივ არსს და ამ ქმედებით გამოწვეულ სამართლებრივ შედეგს.\nშემოსავლების სამსახური მიუთითებს ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები, ამასთან, მომჩივანი ვერ უთითებს ფაქტობრივ და სამართლებრივ გარემოებებზე, რომლითაც დადასტურდება, რომ გადასახადის გადამხდელი საგადასახადო ვალდებულებების არაჯეროვნად შესრულებისას მოქმედებდა სამართლებრივი შეცდომის არეალში. შესაბამისად, საგადასახადო შემოწმების შედეგად განსაზღვრული სანქციის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება. ამდენად, გადასახადის გადამხდელის საჩივარი დაუსაბუთებელია და არ უნდა დაკმაყოფილდეს. \nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ:\n1. ი/მ \"------\"-ის (ს/ნ \"------\") საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/6decc579-e21e-42b0-acca-773adb1806af",
        "type": "დოკუმენტი"
    },
    {
        "id": "5cd117b0-f0d3-4318-b74b-ae0ec50edbda",
        "title": "ბრძანება №2411",
        "date": "2026-02-06T00:00:00",
        "content": "N 2411\n06 თებერვალი 2026\nბ რ ძ ა ნ ე ბ ა\nი/მ ----- (ს/ნ -----) (მის.:----- )\n2026 წლის 6 იანვრის საჩივრის\nდაკმაყოფილებაზე უარის თქმის თაობაზე.\nშემოსავლების სამსახურმა დავების განხილვის საბჭოს 2026 წლის 29 იანვრის სხდომაზე (ოქმი N 8) განიხილა ი/მ ----- (ს/ნ -----) 2026 წლის 6 იანვრის N 99777/1/2026 საჩივარი, შემოსავლების სამსახურის აუდიტის დეპარტამენტის 2025 წლის 10 დეკემბრის N 006-513 საგადასახადო მოთხოვნასთან დაკავშირებით.\nსადავო საკითხი:\nგადამხდელი მიუთითებს, რომ დარღვეულია დღგ-ის გადამხდელად რეგისტრაციის პირობები და დამატებით დარიცხული თანხები შესაბამისობაშია განხორციელებულ ოპერაციებთან. აღნიშნავს, რომ შესაბამისი გარემოებები შექმნილია საგადასახადო კანონმდებლობის არ ცოდნით. კერძოდ, როცა დარეგისტრირდა მცირე მეწარმედ, ჩათვალა, რომ თვალი უნდა ედევნებინა წელიწადში მხოლოდ 500 000 ლარის ბრუნვისთვის და არ ჰქონდა ინფორმაცია, რომ უნდა ეკონტროლებინა 100 000 ლარიანი ბრუნვა. მიაჩნდა, რომ თუ წელიწადში 500 000 ლარს არ გადააჭარბებდა, გადაიხდიდა ბრუნვის 1 %-ს და ამით ბიუჯეტთან ანგარიშსწორება შემოსავლების ნაწილში ამოწურული იქნებოდა. სწორედ ამიტომაც უნებლიედ დაარღვია საქართველოს საგადასახადო კოდექსის მოთხოვნები დღგ-ის გადამხდელად სავალდებულო რეგისტრაციის ნაწილში. გადამხდელი, საქართველოს საგადასახადო კოდექსის 269-ე მუხლის მე-7 ნაწილზე მითითებით, ითხოვს ჯარიმისგან გათავისუფლებას.\nფაქტობრივი გარემოებები:\nსაქმის მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 17 ოქტომბრის N 21998 ბრძანების საფუძველზე ჩატარდა ი/მ ----- (ს/ნ -----) საქმიანობის კამერალური საგადასახადო შემოწმება 2022 წლის პირველი იანვრიდან 2025 წლის პირველ სექტემბრამდე საანგარიშო პერიოდებში დღგ-ის გადამხდელად სავალდებულო რეგისტრაციის სისწორის დადგენის მიზნით. შემოწმების შედეგებზე 2025 წლის 8 დეკემბერს შედგენილ იქნა საგადასახადო შემოწმების აქტი, გამოიცა 2025 წლის 10 დეკემბრის N 27196 ბრძანება და ამავე თარიღის N 006-513 საგადასახადო მოთხოვნა, რომლის მიხედვით გადასახადის გადამხდელს დამატებით გადასახდელად განესაზღვრა სულ 57 784 ლარი, მათ შორის, გადასახადი 34 857 ლარი, ჯარიმა 13 580 ლარი, საურავი 9 347 ლარი.\nსაგადასახადო შემოწმების აქტის მიხედვით საგადასახადო ვალდებულებები განსაზღვრულია შემდეგი გარემოებებით:\nი/მ ----- (ს/ნ ----- ) ქ. თბილისში ფლობს ბავშვთა გასართობ ცენტრს. პირმა შესამოწმებელ პერიოდში წარმოადგინა ცნობა საბანკო ანგარიშების შესახებ და საბანკო ამონაწერი თითოეული ანგარიშიდან. გადასახადის გადამხდელს შესამოწმებელ პერიოდში უფიქსირდება მიღებული საგადასახადო ანგარიშ - ფაქტურები და იმპორტით შეძენები. წარმოდგენილი ინფორმაციებისა და შემოსავლების სამსახურის გადასახადების ადმინისტრირების საინფორმაციო სისტემის მონაცემებზე დაყრდნობით დადგინდა, რომ მეწარმის დღგ-ით დასაბეგრმა შემოსავლებმა შესამოწმებელ პერიოდში, 12 უწყვეტი კალენდარული თვის განმავლობაში, გადააჭარბა 100 000 ლარს. საქართველოს საგადასახადო კოდექსის 158-ე, 159-ე, 165-ე და 175-ე მუხლების თანახმად, ი/მ ----- დღგ-ის გადამხდელად უნდა დარეგისტრირებულიყო 2023 წლის 21 მაისს. შემოწმების შედეგად პირს დაერიცხა დამატებული ღირებულების გადასახადი და ჯარიმა ამავე კოდექსის 282-ე მუხლის პირველი ნაწილის თანახმად.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-2 ნაწილის მიხედვით, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში. ამავე მუხლისმე-6 ნაწილის მიხედვით, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nსადავო საკითხთან დაკავშირებით:\nშემოსავლების სამსახური მიუთითებს საქართველოს საგადასახადო კოდექსის 43-ე მუხლის მე-4 ნაწილზე, რომლის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით.\nსაქართველოს საგადასახადო კოდექსის 270-ე მუხლის პირველი ნაწილის თანახმად, საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის. ამავე მუხლის მე-2 ნაწილის თანახმად, საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 282-ე მუხლის პირველი ნაწილის თანახმად, დღგ-ის გადამხდელად რეგისტრაციის გარეშე საქმიანობა იწვევს პირის დაჯარიმებას რეგისტრაციის გარეშე საქმიანობის პერიოდში განხორციელებული დღგ-ით დასაბეგრი ოპერაციების (გარდა გათავისუფლებული ოპერაციებისა) თანხის 5 პროცენტის ოდენობით.\nსაქართველოს საგადასახადო კოდექსის 269-ე მუხლის მე-7 ნაწილის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.\nშემოსავლების სამსახური განმარტავს, რომ გადასახადის გადამხდელის კეთილსინდისიერება უკავშირდება მის მიერ დაშვებულ შეცდომას, გადამხდელი კეთილსინდისიერია იმ შემთხვევაში თუ სამართალდარღვევა გამოწვეულია მის მიერ დაშვებული შეცდომით (არცოდნით). კეთილსინდისიერება გულისხმობს პირის სუბიექტურ დამოკიდებულებას მის მიერ ჩადენილი ქმედებისადმი. პირი მოქმედებს საპატიებელი შეცდომის პირობებში ანუ მან არ იცოდა და არც შეიძლებოდა სცოდნოდა, რომ ჩადიოდა აკრძალულ ქმედებას (სამართალდარღვევას). საქართველოს საგადასახადო კოდექსის 269-ე მუხლის მე-7 ნაწილის მიზანია საგადასახადო პასუხისმგებლობისგან გაათავისუფლოს პირი, რომელიც სამართლებრივი შეცდომის არეალში მოქმედებდა, რადგან სამართლებრივი შეცდომის დროს პირი არასწორად აფასებს ჩადენილი ქმედების სამართლებრივ არსს და ამ ქმედებით გამოწვეულ სამართლებრივ შედეგს.\nშემოსავლების სამსახური მიუთითებს ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები. ამასთან, მომჩივანი ვერ უთითებს ფაქტობრივ და სამართლებრივ გარემოებებზე, რომლითაც დადასტურდება, რომ გადასახადის გადამხდელი მოქმედებდა საქმიანობისათვის დამახასიათებელი თანმდევი გულისხმიერებით, სამართლებრივი შეცდომის არეალში. შესაბამისად, საგადასახადო შემოწმების შედეგად დარიცხული ჯარიმის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება. ამდენად, შემოსავლების სამსახურმა მიიჩნია, რომ გადამხდელის საჩივარი დაუსაბუთებელია და არ უნდა დაკმაყოფილდეს. \nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ:\n1. ი/მ ----- (ს/ნ ----- ) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. N 16) ან სასამართლოში (მის.: ქ. თბილისი, დავით აღმაშენებლის ხეივანი N 64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/5cd117b0-f0d3-4318-b74b-ae0ec50edbda",
        "type": "დოკუმენტი"
    },
    {
        "id": "4beb30f4-e32a-48b7-8664-0bf25330d1b6",
        "title": "ბრძანება №2409",
        "date": "2026-02-06T00:00:00",
        "content": "N 2409\n06 თებერვალი 2026\nბრძანება \nი/მ \"-------\" -ის (ს/ნ \"-------\" )\n(მის.: \"-------\" )\n2025 წლის 24 დეკემბრის და 2026 წლის 28 იანვრის საჩივრების\nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 23 და 29 იანვარს გამართულ სხდომებზე (ოქმები: №6, №8) განიხილა ი/მ \"-------\"-ის (ს/ნ \"-------\") 2025 წლის 24 დეკემბრის №99590/1/2025 და 2026 წლის 28 იანვრის №100414/1/2026 საჩივრები, შემოსავლების სამსახურის აუდიტის დეპარტამენტის 2025 წლის 5 დეკემბრის №007-337 საგადასახადო მოთხოვნასთან დაკავშირებით. \nსადავო საკითხი: \nგადასახადის გადამხდელი არ ეთანხმება არაპირდაპირი მეთოდის გამოყენებით განსაზღვრულ ფასნამატს. აცხადებს, რომ შემოწმების მიერ შეძენილი პროდუქცია დაყოფილ იქნა 27 კატეგორიად, თუმცა სრული შეძენების უმეტესი ნაწილი ასახულია „სხვა“ კატეგორიაში, რაც წარმოადგენს ზედაპირულ მიდგომას და შეძენები უნდა გადანაწილდეს შესაბამის კატეგორიებში. მიუთითებს, რომ შემოწმების მიერ შედგენილი ფასნამატის ცხრილში დაშვებულია უხეში და მექანიკური შეცდომები, არასწორად არის შეპირისპირებული საქონლის თვითღირებულებები და სარეალიზაციო ფასები და არ არის გათვალისწინებული საქონლის ფაქტობრივი ნაშთები, რასაც დიდი გავლენა აქვს კატეგორიის ფასნამატის განსაზღვრაში. მომჩივანი დანართის სახით წარმოადგენს ფასნამატის გაანგარიშებს ცხრილს საქონლის სახეობების მიხედვით და მიუთითებს, რომ აღნიშნული გაანგარიშებით მნიშვნელოვნად მცირდება ფასნამატის პროცენტი. მომჩივანი ითხოვს მის მიერ წარმოდგენილი არგუმენტებისა და მტკიცებულებების შესაბამისად მოხდეს დარიცხული თანხების კორექტირება. \nფაქტობრივი გარემოებები: \nსაქმეზე არსებული მასალებიდან დგინდება, რომ აუდიტის დეპარტამენტის 2025 წლის 17 ივნისის №12627, 25 აგვისტოს №18874 და 11 ნოემბრის №24787 ბრძანებების საფუძველზე ჩატარდა ი/მ \"-------\"-ს (ს/ნ \"-------\") საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2022 წლის პირველი იანვრიდან 2025 წლის პირველ ივნისამდე საანგარიშო პერიოდები. ხოლო, სასაქონლო-მატერიალური ფასეულობების ინვენტარიზაციის მიზნებისთვის 2025 წლის 18 ივნისის ჩათვლით პერიოდი. საგადასახადო შემოწმების შედეგებზე 2025 წლის 2 დეკემბერს შედგა საგადასახადო შემოწმების აქტი, გამოიცა 2025 წლის 5 დეკემბრის №26824 ბრძანება გადასახადების/გადასახდელების და საგადასახადო სანქციების თანხების დარიცხვის/შემცირების შესახებ და ამავე თარიღის №007-337 საგადასახადო მოთხოვნა, რომლითაც გადასახადის გადამხდელს გადასახდელად განესაზღვრა სულ 580 105 ლარი, მათ შორის გადასახადი 372 903 ლარი, ჯარიმა 162 868 ლარი და საურავი 44 333 ლარი.\nსაგადასახადო შემოწმების აქტის მიხედვით, დარიცხვა განპირობებულია შემდეგი გარემოებებით: \nშესამოწმებელ პერიოდში გადასახადის გადამხდელის საქმიანობის საგანს წარმოადგენდა საბითუმო ვაჭრობა სპორტული საქონლით. გადასახადის გადამხდელის მიერ შემოწმებისათვის არ ყოფილა წარმოდგენილი სააღრიცხვო ინფორმაცია-დოკუმენტაცია, რითაც შესაძლებელი იქნებოდა დაბეგვრის ობიექტის დადგენა. მეწარმის მიერ შეძენილი პროდუქცია შედგებოდა, როგორც იმპორტირებული, ისე ადგილობრივ ბაზარზე შეძენილი საქონლისაგან, რომლის რეალიზაციასაც პირი ახორციელებდა მოლში. მეწარმის მიერ შესამოწმებელ პერიოდში დეკლარირებული დღგ-ით დასაბეგრი ბრუნვა შეადგენდა 1 524 167 ლარს, ხოლო სასაქონლო-მატერიალური ფასეულობების ნაშთი შესამოწმებელი პერიოდის დასაწყისში შეადგენდა 0 ლარს. გადასახადის გადამხდელთან საგადასახადო მონიტორინგის დეპარტამენტის 2025 წლის 18 ივნისის №12947 ბრძანების საფუძველზე განხორციელდა სასაქონლო-მატერიალური ფასეულობების ნაშთის ფაქტობრივი მდგომარეობის აღრიცხვა, რომლის შედეგად გამოვლინდა სმფ-ების ნაშთი 1 056 697 ლარის საბაზრო ღირებულებით. შემოწმებამ იხელმძღვანელა საქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნქტის შესაბამისად და პირის საგადასახადო ვალდებულებები განსაზღვრა არაპირდაპირი მეთოდის გამოყენებით. კერძოდ, საქონლის თვითღირებულების დადგენის მიზნით შესწავლილ იქნა პროდუქციის შეძენის დამადასტურებელი სასაქონლო ინვოისები. პროდუქციის იმ ნაწილზე, სადაც შემოწმების მიმდინარეობისას განხორციელდა სასაქონლო-მატერიალური ფასეულობების ნაშთის ფაქტობრივი მდგომარეობის აღრიცხვის შედეგებში დაფიქსირებული საქონლის ნაშთის შეძენილ საქონელთან დაკავშირება, თვითღირებულებად განისაზღვრა შეძენის ფასი (ტრანსპორტირების ღირებულების ჩათვლით), ხოლო იმ ნაწილზე, რომელთა დაკავშირებაც ვერ მოხდა გამოყენებულ იქნა კონკრეტული კატეგორიისთვის გაანგარიშებული ფასნამატი, დარჩენილი ნაწილის თვითღირებულება კი განისაზღვრა საშუალო შეწონილი ფასნამატით, რამაც შეადგინა 58%. შემოწმებით განხორციელდა საქონლის მოძრაობის ანალიზი, საწყისი, შეძენილი და საბოლოო სმფ-ების ნაშთების გათვალისწინებით და დადგინდა რეალიზებული პროდუქციის თვითღირებულება. აღნიშნულ თვითღირებულებაზე შესაბამისი კატეგორიის ფასნამატის გავრცელებით გაანგარიშებულ იქნა შემოსავალი, რაც განსხვავდებოდა გადამხდელის მიერ დღგ-ისა და საშემოსავლო გადასახადის დეკლარაციებში ასახული მონაცემებისაგან. საქართველოს საგადასახადო კოდექსის 159-ე, 164-ე, მე-80 და მე-100 მუხლების გათვალისწინებით, პირს დაერიცხა დღგ და საშემოსავლო გადასახადი, ასევე, ჯარიმა საქართველოს საგადასახადო კოდექსის 275-ე მუხლის შესაბამისად.\nაგრეთვე, შემოწმებით დადგინდა, რომ 2023 და 2024 წელს ერთობლივი შემოსავლიდან გამოსაქვითი, როგორც შეძენილი საქონლის, ისე სხვა ხარჯების ღირებულება განსხვავდებოდა დეკლარირებულისგან. შემოწმებისთვის არ ყოფილა წარმოდგენილი აღნიშნული ხარჯის დამადასტურებელი დოკუმენტაცია. საქართველოს საგადასახადო კოდექსის 105-ე მუხლის შესაბამისად, შემოწმების მიერ მოხდა ერთობლივი შემოსავლიდან გამოსაქვითი სხვა ხარჯების კორექტირება და გაიზარდა დასაბეგრი შემოსავალი. პირს დაერიცხა საშემოსავლო გადასახადი და ჯარიმა საქართველოს საგადასახადო კოდექსის 275-ე მუხლის შესაბამისად.\nშემოსავლების სამსახურმა განიხილა წარმოდგენილი საჩივრები და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-2 ნაწილის თანახმად, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში.\nსადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის პირველ ნაწილზე, რომლის თანახმად, გადასახადის გადამხდელი ვალდებულია სწორად და დროულად აღრიცხოს შემოსავლები და ხარჯები დოკუმენტურად დადასტურებულ მონაცემთა საფუძველზე, ამ თავით გათვალისწინებული მეთოდების გამოყენებით და მიაკუთვნოს იმ საანგარიშო პერიოდს, რომელშიც მოხდა მათი მიღება და გაწევა. ხოლო, მე-3 ნაწილის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 49-ე მუხლის პირველი ნაწილის „ე“ ქვეპუნქტის თანახმად, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით – სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში.\nამავე კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას.\nსაქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნქტის თანახმად, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე, სხვა მსგავს ინფორმაციის ანალიზის საფუძველზე), თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა.\nსაქართველოს საგადასახადო კოდექსის 158-ე მუხლის პირველი ნაწილის თანახმად, დღგ-ით დასაბეგრ პირად (შემდგომ − დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა.\nამავე კოდექსის 159-ე მუხლის პირველი ნაწილის „ა“ ქვეპუნქტის თანახმად, დღგ-ით დასაბეგრი ოპერაციაა დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად: \n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა. \nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაქართველოს საგადასახადო კოდექსის მე-80 მუხლის პირველი ნაწილის თანახმად, რეზიდენტი ფიზიკური პირის საშემოსავლო გადასახადით დაბეგვრის ობიექტია დასაბეგრი შემოსავალი, რომელიც განისაზღვრება, როგორც სხვაობა კალენდარული წლის განმავლობაში მიღებულ ერთობლივ შემოსავალსა და ამ პერიოდისათვის ამ კოდექსით გათვალისწინებული გამოქვითვების თანხებს შორის.\nსაქართველოს საგადასახადო კოდექსის მე-100 მუხლის პირველი ნაწილის თანახმად, რეზიდენტის ერთობლივი შემოსავალი შედგება საქართველოში არსებული წყაროდან და საქართველოს ფარგლების გარეთ მიღებული შემოსავლებისაგან. \nამავე მუხლის მე-3 ნაწილის „ბ“ ქვეპუნქტის თანახმად, ერთობლივ შემოსავალს განეკუთვნება ეკონომიკური საქმიანობით მიღებული შემოსავლები, რომლებიც დაკავშირებული არ არის დაქირავებით მუშაობასთან.\nამავე კოდექსის 102-ე მუხლის პირველი ნაწილის „ა“ ქვეპუნქტის თანახმად, ეკონომიკური საქმიანობით მიღებულ შემოსავლებს განეკუთვნება საქონლის/მომსახურების მიწოდებით მიღებული შემოსავლები.\nსაქართველოს საგადასახადო კოდექსის 105-ე მუხლის პირველი და მე-2 ნაწილის მიხედვით:\n1. ერთობლივი შემოსავლიდან გამოიქვითება ყველა ხარჯი, რომელიც დაკავშირებულია მის მიღებასთან, გარდა იმ ხარჯებისა, რომლებიც ამ კოდექსის თანახმად გამოქვითვას არ ექვემდებარება.\n2. თუ ამ კოდექსით სხვა რამ არ არის გათვალისწინებული, ყველა ხარჯი დოკუმენტურად უნდა იყოს დადასტურებული.\nსაქართველოს საგადასახადო კოდექსის 72-ე მუხლის პირველი ნაწილის თანახმად, პირველადი საგადასახადო დოკუმენტი არის წერილობითი დოკუმენტი, რომლითაც შესაძლებელია სამეურნეო ოპერაციის მონაწილე მხარეთა იდენტიფიცირება, აქვს თარიღი და მოიცავს მიწოდებული საქონლის/გაწეული მომსახურების ჩამონათვალსა და ღირებულებას. საქონლის/მომსახურების გაცვლის (ბარტერულ) ოპერაციაზე გამოწერილ პირველად საგადასახადო დოკუმენტში საქონლის ღირებულების (მათ შორის, საქონლის ერთეულის ფასის) მითითება სავალდებულო არ არის. \nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა. \nშემოსავლების სამსახური ყურადღებას ამახვილებს საგადასახადო შემოწმების შედეგად დადგენილ ფაქტობრივ გარემოებებზე, რომელთა თანახმად, შესამოწმებელ პერიოდში გადასახადის გადამხდელის საქმიანობის საგანს წარმოადგენდა საბითუმო ვაჭრობა სპორტული საქონლით. მეწარმის მიერ შეძენილი პროდუქცია შედგებოდა, როგორც იმპორტირებული, ისე ადგილობრივ ბაზარზე შეძენილი საქონლისაგან, რომლის რეალიზაციასაც პირი ახორციელებდა მოლში. გადასახადის გადამხდელის მიერ შემოწმებისათვის არ ყოფილა წარმოდგენილი სააღრიცხვო ინფორმაციადოკუმენტაცია, რითაც შესაძლებელი იქნებოდა დაბეგვრის ობიექტის დადგენა. მეწარმის მიერ შესამოწმებელ პერიოდში დეკლარირებული დღგ-ით დასაბეგრი ბრუნვა შეადგენდა 1 524 167 ლარს, ხოლო სასაქონლო-მატერიალური ფასეულობების ნაშთი შესამოწმებელი პერიოდის დასაწყისში შეადგენდა 0 ლარს. გადასახადის გადამხდელთან საგადასახადო მონიტორინგის დეპარტამენტის მიერ განხორციელდა სასაქონლო-მატერიალური ფასეულობების ნაშთის ფაქტობრივი მდგომარეობის აღრიცხვა, რომლის შედეგად გამოვლინდა სმფ-ების ნაშთი 1 056 697 ლარის საბაზრო ღირებულებით. ამდენად, შემოწმებამ იხელმძღვანელა საქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნქტის შესაბამისად და პირის საგადასახადო ვალდებულებები განსაზღვრა არაპირდაპირი მეთოდის გამოყენებით. კერძოდ, საქონლის თვითღირებულების დადგენის მიზნით შესწავლილ იქნა პროდუქციის შეძენის დამადასტურებელი სასაქონლო ინვოისები. პროდუქციის იმ ნაწილზე, სადაც შემოწმების მიმდინარეობისას განხორციელდა სასაქონლო-მატერიალური ფასეულობების ნაშთის ფაქტობრივი მდგომარეობის აღრიცხვის შედეგებში დაფიქსირებული საქონლის ნაშთის შეძენილ საქონელთან დაკავშირება, თვითღირებულებად განისაზღვრა შეძენის ფასი (ტრანსპორტირების ღირებულების ჩათვლით), ხოლო იმ ნაწილზე, რომელთა დაკავშირებაც ვერ მოხდა გამოყენებულ იქნა კონკრეტული კატეგორიისთვის გაანგარიშებული ფასნამატი, დარჩენილი ნაწილის თვითღირებულება კი განისაზღვრა საშუალო შეწონილი ფასნამატით, რამაც შეადგინა 58%. შემოწმებით განხორციელდა საქონლის მოძრაობის ანალიზი, საწყისი, შეძენილი და საბოლოო სმფ-ების ნაშთების გათვალისწინებით და დადგინდა რეალიზებული პროდუქციის თვითღირებულება. აღნიშნულ თვითღირებულებაზე შესაბამისი კატეგორიის ფასნამატის გავრცელებით გაანგარიშებულ იქნა შემოსავალი, რაც განსხვავდებოდა გადამხდელის მიერ დღგ-სა და საშემოსავლო გადასახადის დეკლარაციებში ასახული მონაცემებისაგან.\nშემოსავლების სამსახური განმარტავს, რომ ვინაიდან გადასახადის გადამხდელი არ აწარმოებდა ბუღალტრულ აღრიცხვას კანონმდებლობით დადგენილი წესით და სააღრიცხვო დოკუმენტაციით შეუძლებელი იყო დაბეგვრის ობიექტის დადგენა, აუდიტის დეპარტამენტს შეეძლო არაპირდაპირი მეთოდით განესაზღვრა გადასახადის გადამხდელის საგადასახადო ვალდებულებები. \nგადასახადის გადამხდელის მიერ საჩივარში წარმოდგენილ არგუმენტაციასთან დაკავშირებით, შემოსავლების სამსახური მიუთითებს აუდიტის დეპარტამენტის მიერ მოწოდებულ ინფორმაციაზე, რომლის თანახმად, შემოწმებამ ყველაზე მაღალი სარეალიზაციო ფასის მქონე საქონელი დაუკავშირა ყველაზე მაღალი თვითღირებულების მქონეს, შედარებით უფრო დაბალი სარეალიზაციო ფასი შედარებით უფრო დაბალი თვითღირებულების მქონეს და ა.შ. აგრეთვე, შემოწმების მიერ, გამოიყო 26 ძირითადი კატეგორია და ერთი „სხვა“ კატეგორია, რომელშიც აკუმულირებულ იქნა ის საქონელი, რომელთა იდენტიფიცირებაც ვერ მოხდა და ამ უკანასკნელზე გავრცელდა საშუალო შეწონილი ფასნამატი 58%. გარკვეული კატეგორიის საქონლი, რომელთაც ჰქონდათ სხვადასხვა სარეალიზაციო ღირებულებები, დაკავშირდა ერთი და იგივე თვითღირებულებასთან, ვინაიდან პროდუქციის შეძენის დამადასტურებელ არცერთ სასაქონლო ინვოისში ამ პროდუქციის სხვა ღირებულებით შეძენა არ ფიქსირდებოდა, ან კიდევ შეძენის ფასი აღემატებოდა სარეალიზაციო ღირებულებას. გადამხდელმა დავის ეტაპზე წარმოადგინა გაანგარიშების საკუთარი ვერსია, სადაც გამოყო ახალი ორი კატეგორია, გააერთიანა შემოწმებით უკვე გამოყოფილი კატეგორიები და ასევე გარკვეული ცვლილებები შეიტანა შემოწმების მიერ უკვე დაიდენტიფიცირებულ ღირებულებებში. აუდიტის დეპარტამენტის მიერ შესწავლილ იქნა გადამხდელის წარმოდგენილი გაანგარიშება, თუმცა აღნიშნული გაანგარიშებით, გადასახადის გადამხდელი 2023-2024 წლებში აჩვენებს უფრო ნაკლებს შემოსავალს, ვიდრე კომპანიას ამავე წლებში აქვს დეკლარირებული. ასევე, გადამხდელის მიერ დაკავშირებულ ფასნამატებში მონაწილეობა აქვს მიღებული ე.წ „მინუსიან ფასნამატებს“, რაც იძლევა არასწორ შედეგებს. ამასთან, კონკრეტული საქონლის თვითღირებულებად მიუთითა ისეთი ფასი, რომლის საფუძველზეც შესაბამის სასაქონლო ინვოისებში ასახული შესყიდული პროდუქციის რაოდენობა ნაკლებია ნაშთში არსებული საქონლის რაოდენობაზე, რაც მიუთითებს თვითღირებულების არასწორად განსაზღვრაზე. დამატებით, აღსანიშნავია, რომ გადასახადის გადამხდელმა უკვე გამოყოფილი და იდენტიფიცირებული პროდუქციის რამდენიმე დამოუკიდებელი კატეგორია გააერთიანა ერთ კატეგორიად, რის შედეგადაც შემცირდა აღნიშნულ კატეგორიებში არსებული პროდუქციის საშუალო შეწონილი ფასნამატი და შეცვალა ფასნამატის რეალური მაჩვენებელი. ასევე, რიგ შემთხვევებში გადამხდელმა თვითღირებულების განსაზღვრისას გამოიყენა 2024 წელს შეძენილი პროდუქციის თვითღირებულება ან ამ კატეგორიის პროდუქციის სრული შესყიდვების საშუალო ფასი, მაშინ როდესაც 2025 წელსაც ფიქსირდებოდა აღნიშნული პროდუქციის შეძენა შესაბამის სასაქონლო ინვოისებში, რაც არ შეესაბამება პერიოდულობისა და შესაბამისობის პრინციპებს. ამდენად, ვინაიდან გადასახადის გადამხდელის მიერ წარმოდგენილი ფასნამატის გაანგარიშების ცხრილი შეიცავდა არსებით ხარვეზებს, შემოწმების მიერ აღნიშნული ვერ იქნა მხედველობაში მიღებული.\nშემოსავლების სამსახური აღნიშნავს, რომ საკითხის 2026 წლის 23 იანვრის დავების განხილვის საბჭოს სხდომაზე განხილვისას გადასახადის გადამხდელს მიეცა დოკუმენტაცია/მტკიცებულებების წარმოდგენის შესაძლებლობა, საკითხის განხილვა გადაიდო ერთი კვირის ვადით, თუმცა საგადასახადო დავის ეტაპზე გადამხდელის მხრიდან არ წარმოდგენილა მისი პოზიციის შესაბამისი ისეთი დოკუმენტაცია/მტკიცებულება, რომელიც შეცვლიდა შემოწმებით დადგენილ ფაქტობრივ გარემოებებს. \nზემოხსენებული სამართლებრივი ნორმების, დადგენილი ფაქტობრივი გარემოებების და აუდიტის დეპარტამენტის მიერ მოწოდებული ინფორმაციის გათვალისწინებით, შემოსავლების სამსახურმა მიიჩნია, რომ აუდიტის დეპარტამენტის მიერ საგადასახადო ვალდებულებები განსაზღვრულია საგადასახადო კანონმდებლობის შესაბამისად, ხოლო გადასახადის გადამხდელის საჩივრები დაუსაბუთებელია და არ უნდა დაკმაყოფილდეს. \nსაქართველოს საგადასახადო კოდექსის 304-ე მუხლის საფუძველზე,\n ვ ბ რ ძ ა ნ ე ბ : \n1. ი/მ \"-------\" (ს/ნ \"-------\" ) საჩივრები არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/4beb30f4-e32a-48b7-8664-0bf25330d1b6",
        "type": "დოკუმენტი"
    },
    {
        "id": "dbe4ac92-3370-4f23-9103-1f93c5a7b97b",
        "title": "ბრძანება №26404/2/2025",
        "date": "2026-02-06T00:00:00",
        "content": "№ 26404/2/2025\n06 თებერვალი 2026\nგ ა დ ა წ ყ ვ ე ტ ი ლ ე ბ ა\nმომჩივანი:შპს „------“ (ს/ნ -----) \nმოპასუხე: \n \nაუდიტის დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ, 30.01.2026 წელს განიხილა და მიიღო გადაწყვეტილება შპს „-----“-ის 29.12.2025 წელს რეგისტრირებულ საჩივარზე (რეგისტრაციის №26404/2/2025).\nდავის საგანი:\n1. შეძენილ სასაქონლო-მატერიალურ ფასეულობებზე გაწეული ხარჯის არაპირდაპირი მეთოდის გამოყენებით განსაზღვრა;\n2. ფულადი საშუალებების ნაშთის ანგარიშვალდებულ პირზე ხელფასის სახით განაცემად განხილვა.\nგასაჩივრებული გადაწყვეტილება:\n1. აუდიტის დეპარტამენტის 27.10.2025 წლის №005-186 საგადასახადო მოთხოვნა;\n2. შემოსავლების სამსახურის 11.12.2025 წლის №27252 ბრძანება. \nდარიცხული თანხა: 748 963,66 ლარი.\nმათ შორის:\nსაშემოსავლო გადასახადი - 481 982,96 \nჯარიმა - 240 991,50 \nსაურავი - 25 989,20\nპროცედურული გარემოებები\nგადასახადის გადამხდელის საქმიანობის საგანს წარმოადგენს შავი ლითონის ჯართით ან/და ნარჩენით ვაჭრობა.\nაუდიტის დეპარტამენტის 20.10.2025 წლის კამერალური საგადასახადო შემოწმების აქტით შემოწმებულია მომჩივნის საქმიანობის 2.04.2025 წლიდან 1.10.2025 წლამდე პერიოდი. \nშემოწმების აქტის საფუძველზე გადასახადის გადამხდელს წარედგინა აუდიტის დეპარტამენტის 27.10.2025 №005-186 საგადასახადო მოთხოვნა, რაც გასაჩივრდა შემოსავლების სამსახურში.\nშემოსავლების სამსახურის 11.12.2025 წლის №27252 ბრძანებით საჩივარი არ დაკმაყოფილდა, რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში. \nსადავო საკითხები:\n1. შეძენილ სასაქონლო-მატერიალურ ფასეულობებზე გაწეული ხარჯის არაპირდაპირი მეთოდის გამოყენებით განსაზღვრა\nფაქტების აღწერა/დარიცხვის საფუძვლები\nშემოწმების პროცესში გადასახადის გადამხდელის წარმომადგენელთან ვერ მოხერხდა დაკავშირება, შესაბამისად შემოწმების პროცესში შეძენილ სასაქონლო-მატერიალურ ფასეულობებთან დაკავშირებით არ იქნა წარმოდგენილი აღრიცხვის ჟურნალი, საბუღალტრო რეგისტრები და შეძენის დამადასტურებელი საჭირო ინფორმაცია/დოკუმენტაცია, რითაც შესაძლებელი გახდებოდა გადასახადის გადამხდელის მიერ წარმოდგენილი დოკუმენტების საფუძველზე დაბეგვრის ობიექტის დადგენა და საგადასახადო ვალდებულებების განსაზღვრა.\nზემოთ აღნიშნულიდან გამომდინარე, საგადასახადო კოდექსის 73-ე მუხლის მე-5 ნაწილის და №0256 სიტუაციური სახელმძღვანელოს გათვალისწინებით, არაპირდაპირი მეთოდით განისაზღვრა საზოგადოების მიერ შეძენილ სასაქონლო-მატერიალურ ფასეულობებზე გაწეული ხარჯის მოცულობა სულ 4 127 253 ლარი. რეალიზაციის ზედნადებებში დაფიქსირებული საქონელი (შავი ლითონის ჯართი), რომლის შეძენაც სასაქონლო ზედნადებებით არ ფიქსირდება განხილულ იქნა ფიზიკური პირებისგან შეძენილად. საგადასახადო კოდექსის 133\n3\n მუხლის გათვალისწინებით, საშემოსავლო გადასახადის ნაწილში, გადასახადის გადამხდელს დაერიცხა საშემოსავლო გადასახადის თანხა 127 647 ლარის ოდენობით და დაეკისრა ჯარიმა საგადასახადო კოდექსის 275-ე მუხლის მიხედვით.\nშემოსავლების სამსახურის გადაწყვეტილების შინაარსი\nშემოსავლების სამსახური მიუთითებს საგადასახადო კოდექსის 302-ე მუხლის მე-6 ნაწილზე, 136-ე მუხლის მე-3 ნაწილზე, 49-ე მუხლის პირველი ნაწილის „ე“ ქვეპუნქტზე, 61-ე მუხლის მე-3 ნაწილზე, 73-ე მუხლის მე-5 ნაწილზე და მე-9 ნაწილის „ბ“ ქვეპუნქტზე, 101-ე მუხლის პირველ ნაწილზე, 133\n3\n მუხლზე, 154-ე მუხლის პირველი ნაწილის „ა“ და „პ“ ქვეპუნქტებზე, 43-ე მუხლის მე-4 ნაწილზე, ,,გადასახადების ადმინისტრირების შესახებ“ საქართველოს ფინანსთა მინისტრის 2010 წლის 31 დეკემბრის N996 ბრძანებით დამტკიცებული ინსტრუქციის 393 მუხლის პირველ ნაწილზე, ფაქტობრივ გარემოებებზე და იმის გათვალისწინებით, რომ გადასახადის გადამხდელს შემოწმებისთვის არ წარუდგენია შეძენილ სასაქონლო-მატერიალურ ფასეულობებთან დაკავშირებით აღრიცხვის ჟურნალი, საბუღალტრო რეგისტრები და შეძენის დამადასტურებელი საჭირო ინფორმაცია/დოკუმენტაცია, რაც შემოწმებას საშუალებას მისცემდა გადამხდელის მიერ წარდგენილი დოკუმენტების საფუძველზე დაედგინა დაბეგვრის ობიექტი, მართლზომიერად მიიჩნევს საწარმოს მიერ შეძენილ სასაქონლო-მატერიალურ ფასეულობებზე გაწეული ხარჯის მოცულობის არაპირდაპირი მეთოდით განსაზღვრა, შემოსავლების სამსახურის უფროსის ბრძანებით დამტკიცებული №0256 სიტუაციური სახელმძღვანელოს საფუძველზე.\nგადასახადის გადამხდელის არგუმენტთან დაკავშირებით, შემოსავლების სამსახური ყურადღებას ამახვილებს აუდიტის დეპარტამენტის მიერ მოწოდებულ ინფორმაციაზე, რომლითაც ირკვევა, რომ შესამოწმებელ პერიოდში გამოწერილია 5 867 356 ლარის ღირებულების სასაქონლო ზედნადებები, ხოლო დავის ეტაპზე ექსელის ფაილად წარმოდგენილ საქართველოს ბანკის ამონაწერში ფიქსირდება 5 837 741 ლარის ჩარიცხვა. შემოწმების პროცესში არ იყო წარდგენილი საბანკო ამონაწერები და დებიტორების ნაშთები შესამოწმებელი პერიოდის ბოლოს გადამოწმდა შემძენებთან სატელეფონო კომუნიკაციით, საიდანაც დაფიქსირდა დებიტორული დავალიანების ნაშთი ნულის ოდენობით. აღსანიშნავია, რომ არ არის წარმოდგენილი, მათ შორის დავის ეტაპზე, შედარების აქტ(ებ)ი, ასევე წარმოდგენილი საბანკო ამონაწერი არ ადასტურებს, რომ შესამოწმებელ პერიოდში რეალიზებული საქონელი სრულად არ იქნა ანაზღაურებული, მათ შორის სხვა ანგარიშზე ჩარიცხვის ან/და ნაღდი ანგარიშსწორების გზით.\nამასთან, შემოსავლების სამსახური აღნიშნავს, რომ მომჩივანი საჩივარში ვერ უთითებს ფაქტობრივ და სამართლებრივ გარემოებებზე, თუ რა ნაწილში იქნა განსაზღვრული საგადასახადო ვალდებულებები არამართლზომიერად. ხოლო, დავის წარმოების პროცესში არ ყოფილა წარმოდგენილი ისეთი მტკიცებულებები, რომლებიც შეცვლიდა საგადასახადო შემოწმებით დადგენილ გარემოებებს.\nზემოაღნიშნული სამართლებრივი ნორმების და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად საგადასახადო ვალდებულებების განსაზღვრა შესაბამისობაშია კანონმდებლობის მოთხოვნებთან, წარმოდგენილი საჩივარი დაუსაბუთებელია და არ უნდა დაკმაყოფილდეს.\nმომჩივნის არგუმენტაცია\nმომჩივანი ახორციელებს შავი ლითონის შეძენას და გაყიდვას. ყიდულობს ძირითადად ჯართის მიმღები პუნქტებიდან და ყიდის რამდენიმე შპს-ზე. ჯართის ყიდვის და გაყიდვის დროს ერთ ტონა ჯართზე მოგება რჩება დაახლოებით 10-20 ლარი. ზოგიერთ შემთხვევაში შეიძლება არც დარჩეს კონკურენციიდან გამომდინარე (კლიენტი რომ არ დაკარგოს). არ ეთანხმება არაპირდაპირი მეთოდის გამოყენებას, როდესაც სასაქონლო-მატერიალურ ფასეულობებზე გაწეული ხარჯის მოცულობა სულ 4 127 253 ლარითაა განსაზღვრული.\nასევე არ ეთანხმება დარჩენილი თანხის ხელფასად განხილვას. არ ეთანხმება შემოსავლების სამსახურის უფროსის ბრძანებით დამტკიცებული №0256 სიტუაციური სახელმძღვანელოს გამოყენებას აღნიშნული სიტუაციური სახელმძღვანელო გამოიყენება, როდესაც შეძენის დოკუმენტები არ გააჩნია კომპანიას, ხოლო აღნიშნულ შემთხვევაში კომპანიის მიერ ზედნადებით შეძენილი საქონელი 5%-ზე მეტია, რეალიზაცია 5 867 356 ლარი (9 817 ტონა), შეძენა 617 ტონა ჯართი 322 759 ლარად. მომჩივანი ითხოვს გადაანგარიშებით ფიზიკური პირებისგან შეძენილი ჯართის გამოანგარიშებისას გათვალისწინებულ იქნას დოკუმენტური შეძენები, რომლის გათვალისწინების შემთხვევაში რადიკალურად სხვა შედეგი დადგებოდა. (ასევე შეუძლია ჯართის შეძენის ჟურნალების წარმოდგენა, სადაც დაფიქსირებულია შეძენის ფასები).\n1 სექტემბრის მდგომარეობით ზედნადებებში დაფიქსირებული თანხა, რომელიც გამოყენებულია შემოსავლად სრულად არ აქვთ ანაზღაურებული მაგ პერიოდისთვის, რომელიც დასტურდება საბანკო ამონაწერშიც. გამოწერილი ზედნადებების ღირებულება შეადგენს სულ ჯამში 5 867 356 ლარს, ხოლო საბანკო ჩარიცხვებით სულ ჩარიცხულია 5 820 236 ლარი, საბანკო ამონაწერი წარადგინეს შემოსავლების სამსახურში დავის პროცესში და გადაწყვეტილებაშიც წერია, რომ (შესამოწმებელ პერიოდში გამოწერილია 5 867 356 ლარის ღირებულების სასაქონლო ზედნადებები, ხოლო დავის ეტაპზე ექსელის ფაილად წარმოდგენილ საქართველოს ბანკის ამონაწერში ფიქსირდება 5 837 741 ლარის ჩარიცხვა). ანგარიშსწორება ხორციელდება სრულად საბანკო ანგარიშით (ჩარიცხვით). ასევე შესამოწმებელი პერიოდის ბოლოს კომპანიის საბანკო ანგარიშზე ფიქსირდებოდა ნაშთი 10 000 ლარის ოდენობით. მომჩივანი ითხოვს გათვალისწინებულ იქნას ზემოთ ჩამოთვლილ არგუმენტები და მოახდინოთ დარიცხული თანხების კორექტირება (შემცირება).\nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი ამ ნაწილში არ უნდა დაკმაყოფილდეს შემდეგ გარემოებათა გამო: \nსაგადასახადო კოდექსის 136-ე მუხლის მე-3 ნაწილის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაგადასახადო კოდექსის 73-ე მუხლის მე-5 ნაწილის „ა“ ქვეპუნქტის მიხედვით, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე), თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა.\nსაგადასახადო კოდექსის 133\n3\n მუხლის თანახმად, საქართველოს ფინანსთა მინისტრი უფლებამოსილია განსაზღვროს იმ საქონლის ჩამონათვალი, რომლის მიწოდებით ფიზიკური პირის მიერ მიღებული შემოსავალი იბეგრება გადახდის წყაროსთან 3-პროცენტიანი განაკვეთით, საქონლის შემძენი პირის მიერ. ამ მუხლის პირველი ნაწილით გათვალისწინებული გადახდის წყაროსთან დაბეგვრის წესი გამოიყენება იმ შემთხვევაში, თუ საქონლის მიწოდებისას სასაქონლო ზედნადები გამოწერილი არ არის. ფიზიკური პირის მიერ მიღებული შემოსავალი, რომელიც ამ მუხლის შესაბამისად დაიბეგრა, ამ პირის ერთობლივ შემოსავალში არ ჩაირთვება და შემდგომ დაბეგვრას არ ექვემდებარება.\n,გადასახადების ადმინისტრირების შესახებ“ საქართველოს ფინანსთა მინისტრის 2010 წლის 31 დეკემბრის №996 ბრძანებით დამტკიცებული ინსტრუქციის 39\n3 \nმუხლის პირველი პუნქტის მიხედვით, გადახდის წყაროსთან 3-პროცენტიანი განაკვეთით იბეგრება ფიზიკური პირის მიერ:\nა) შავი ან/და ფერადი ლითონების ჯართის მიწოდების შედეგად მიღებული შემოსავალი;\nბ) შავი ან/და ფერადი ლითონების ნარჩენების მიწოდების შედეგად მიღებული შემოსავალი\nსაგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაბჭოს სხდომაზე, სადავო საკითხის ზეპირი განხილვისას, მოპასუხე ორგანოს წარმომადგენელმა განაცხადა, იმის გათვალისწინებით, რომ გადასახადის გადამხდელს შემოწმებისთვის არ წარუდგენია შეძენილ სასაქონლო-მატერიალურ ფასეულობებთან დაკავშირებით აღრიცხვის ჟურნალი, საბუღალტრო რეგისტრები და შეძენის დამადასტურებელი საჭირო ინფორმაცია/დოკუმენტაცია, რაც შემოწმებას საშუალებას მისცემდა გადასახადის გადამხდელის მიერ წარდგენილი დოკუმენტების საფუძველზე დაედგინა დაბეგვრის ობიექტი, ხარჯის მოცულობა განისაზღვრა არაპირდაპირი მეთოდის გამოყენებით, კერძოდ, შემოსავლების სამსახურის უფროსის ბრძანებით დამტკიცებული №0256 სიტუაციური სახელმძღვანელოს საფუძველზე. უდოკუმენტო საქონლის რეალიზაციის ხარჯი განსაზღვრულ იქნა რეალიზაციის თანხიდან 25%-იანი რენტაბელობიდან გამომდინარე. არსებულ შეძენის დოკუმენტაციაზე დაყრდნობით (მისი 75%-ის ოდენობით) უდოკუმენტო შეძენების ფასების განსაზღვრა არ გამოიწვევს საგადასახადო ვალდებულების შემცირებას.\nსაბჭო ყურადღებას ამახვილებს საქმეში არსებულ ფაქტობრივ გარემოებებზე, ასევე მომჩივნის არგუმენტაციაზე და მიიჩნევს, რომ დავის წარმოების პროცესში მომჩივანს არ წარმოუდგენია რაიმე მტკიცებულება, რაც შეცვლიდა საგადასახადო შემოწმებით დადგენილ გარემოებებს.\nზემოაღნიშნული სამართლებრივი ნორმების და დადგენილი ფაქტობრივი გარემოებების გათვალისწინებით, საბჭომ მიიჩნია, რომ საგადასახადო შემოწმების შედეგად მომჩივნის საგადასახადო ვალდებულებები განსაზღვრულია კანონმდებლობის მოთხოვნათა დაცვით, წარმოდგენილი საჩივარი ამ ნაწილში დაუსაბუთებელია და არ უნდა დაკმაყოფილდეს.\n2. ფულადი საშუალებების ნაშთის ანგარიშვალდებულ პირზე ხელფასის სახით განაცემად განხილვა\nფაქტების აღწერა/დარიცხვის საფუძვლები\nსაზოგადოებას შემოწმებისთვის ბუღალტრული აღრიცხვა და საშემოსავლო გადასახადის დაბეგვრის ობიექტის დადგენის მიზნით ნაღდი ფულადი სახსრების მოძრაობის ამსახველი არანაირი ინფორმაცია/დოკუმენტაცია არ წარუდგენია (არ თანამშრომლობდა შემოწმებასთან). შემოსავლების სამსახურის ერთიან ელექტრონულ ბაზებში არსებული ინფორმაცია/დოკუმენტაციის შესწავლა/ანალიზის საფუძველზე დგინდება, რომ შესამოწმებელ პერიოდში საზოგადოების მიერ დოკუმენტურად რეალიზებული საქონლის (შავი ლითონის ჯართი) ღირებულება შეადგენს სულ ჯამში 5 867 356 ლარს (9 817 ტონა). ხოლო, შესამოწმებელ პერიოდში სმფ-ის დოკუმენტური (ზედნადებებით) შეძენა ფიქსირდება 617 ტონა ჯართის 322 759 ლარად. რეალიზებული საქონლის იმ ნაწილზე, რომელზეც გადასახადის გადამხდელს არ გააჩნია არ იქნა წარმოდგენილი შესყიდვის დოკუმენტაცია, ხარჯები გაანგარიშდა არაპირდაპირი მეთოდით. \nგადასახადის გადამხდელს შესამოწმებელ პერიოდზე არ აქვს წარმოდგენილი არცერთი დეკლარაცია. ფაქტობრივი გარემოებებიდან გამომდინარე, ხარჯების ნაწილში განსაზღვრა საზოგადოების მიერ ეკონომიკური საქმიანობის განხორციელების ფარგლებში რეალიზებული სმფ-ის შესაძენად გადახდილი თანხების მოცულობა. განისაზღვრა ფულის ნაშთი (1 417 344 ლარი), რომელიც შესაბამის პერიოდებში განხილულ იქნა საზოგადოების ანგარიშვალდებულ პირზე (დირექტორზე) ხელფასის სახით გაცემულ თანხად და დაიბეგრა გადახდის წყაროსთან.\nშემოწმების შედეგად, მომჩივანს დაერიცხა საშემოსავლო გადასახადი და დაეკისრა ჯარიმა საგადასახადო კოდექსის 275-ე მუხლის მიხედვით.\nშემოსავლების სამსახურის გადაწყვეტილების შინაარსი\nშემოსავლების სამსახურის არგუმენტაცია მოცემულია პირველი დავის საგნის ნაწილში.\nმომჩივნის არგუმენტაცია\nმომჩივნის არგუმენტაცია მოცემულია პირველი დავის საგნის ნაწილში. \nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი ამ ნაწილში არ უნდა დაკმაყოფილდეს შემდეგ გარემოებათა გამო:\nსაგადასახადო კოდექსის 73-ე მუხლის მე-9 ნაწილის „ბ“ ქვეპუნქტის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს. ამავე მუხლის მე-4 ნაწილის მიხედვით, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს. \nსაგადასახადო კოდექსის 101-ე მუხლის პირველი ნაწილის მიხედვით, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაგადასახადო კოდექსის 154-ე მუხლის პირველი ნაწილის „ა“ ქვეპუნქტის თანახმად, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, კერძოდ, პირი, რომელიც დაქირავებულს უხდის ხელფასს.\nსაგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაბჭოს სხდომაზე, სადავო საკითხის ზეპირი განხილვისას, მოპასუხე ორგანოს წარმომადგენელმა განაცხადა, რომ შესამოწმებელ პერიოდში გამოწერილია 5 867 356 ლარის ზედნადებები, ხოლო დავის ეტაპზე ექსელის ფაილად წარმოდგენილ საქართველოს ბანკის ამონაწერში ფიქსირდება 5 837 741 ლარის ჩარიცხვა. შემოწმების პროცესში საბანკო ამონაწერები არ იყო წარმოდგენილი და დებიტორების ნაშთები შესამოწმებელი პერიოდის ბოლოს გადამოწმდა შემძენებთან სატელეფონო კომუნიკაციით, საიდანაც დაფიქსირდა დებიტორული დავალიანების ნაშთი ნული. აღსანიშნავია, რომ არ იქნა წარმოდგენილი შედარების აქტ(ებ)ი, ასევე წარმოდგენილი საბანკო ამონაწერი არ ადასტურებს, რომ შესამოწმებელ პერიოდში რეალიზებული საქონელი სრულად არ იქნა ანაზღაურებული, მათ შორის სხვა ანგარიშზე ჩარიცხვის ან/და ნაღდი ანგარიშსწორების გზით.\nდავის წარმოების პროცესში მომჩივნის მხრიდან არ ყოფილა წარმოდგენილი რაიმე მტკიცებულება, რაც შეცვლიდა საგადასახადო შემოწმებით დადგენილ გარემოებებს და მომჩივნის საგადასახადო ვალდებულების კორექტირების საფუძველი გახდებოდა.\nყოველივე ზემოაღნიშნულიდან გამომდინარე, საბჭო მიიჩნევს, რომ მომჩივნის საგადასახადო ვალდებულებები განსაზღვრულია მართლზომიერად. შესაბამისად, არ არსებობს ამ ნაწილში გადასახადის გადამხდელის არგუმენტების გათვალისწინების და საჩივრის დაკმაყოფილების საფუძველი.\nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „გ“ ქვეპუნქტით და გადაწყვიტა: \n1. საჩივარი არ დაკმაყოფილდეს;\n2. გადაწყვეტილება შეიძლება გასაჩივრდეს თბილისის საქალაქო სასამართლოში (თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/dbe4ac92-3370-4f23-9103-1f93c5a7b97b",
        "type": "დოკუმენტი"
    },
    {
        "id": "9ee9f219-1a57-4e65-9394-b4ba2d46f974",
        "title": "ბრძანება №2273",
        "date": "2026-02-05T00:00:00",
        "content": "N 2273\n05 თებერვალი 2026\nბრძანება \nშპს „-------“ (ს/ნ „-------“)\n(მის.: „-------“)\n2026 წლის 6 იანვრის საჩივრის\nნაწილობრივ დაკმაყოფილების თაობაზე\nშემოსავლების სამსახურმა დავების განხილვის საბჭოს 2026 წლის 22 იანვრის სხდომაზე (ოქმი №4) განიხილა შპს „-------“ (ს/ნ „-------“) 2026 წლის 6 იანვრის №99779/1/2026 საჩივარი, შემოსავლების სამსახურის აუდიტის დეპარტამენტის 2025 წლის 12 დეკემბრის №038-7 საგადასახადო მოთხოვნასთან დაკავშირებით.\nსადავო საკითხები: \n1. გადასახადის გადამხდელი არ ეთანხმება საგადასახადო შემოწმების მიერ არაპირდაპირი მეთოდით განსაზღვრულ დამატებული ღირებულების გადასახადს. განმარტავს, რომ შპს „------- -ს“ საქმიანობის საგანს წარმოადგენს სხვადასხვა პროდუქტების იმპორტი და ადგილობრივ ბაზარზე რეალიზაცია. საქონელი ძირითად შემთხვევაში არ არის დახარისხებული და არ აქვს სტანდარტული სახე. ხშირ შემთხვევაში პროდუქციის ნაწილი არის დაზიანებული, გააჩნია არა სასაქონლო სახე და მისი რეალიზაცია ხორციელდება საბაზრო ფასზე მნიშვნელოვნად დაბალ ფასად. ხოლო, ზოგიერთ შემთხვევაში პროდუქციის რეალიზაცია საერთოდ ვერ ხდება (გამომდინარე იქიდან რომ მალფუჭებადია). პროდუქციის ის წილი, რომელიც გამოირჩევა ვიზუალური და ხარისხობრივი მახასიათებლებით, ძირითად შემთხვევაში იყიდება ე.წ. „ქსელურ მარკეტებზე“ და კვების ობიექტებზე, ხოლო პროდუქციის დანარჩენი ნაწილი წარმოადგენს ხარისხობრივად და ვიზუალურად დაბალი მახასიათებლების მქონე პროდუქციას და მისი რეალიზაცია ხდება საბაზრო ფასზე მნიშვნელოვნად დაბალ ფასად. ამასთან, გასათვალისწინებელია, რომ ასეთი პროდუქციის შემძენი პირები, ძირითად შემთხვევაში არ ითხოვენ სასაქონლო ზედნადებს და შესაბამისად, აღნიშნული პროდუქციის რეალიზაცია ხდება სასაქონლო ზედნადების გარეშე. აღნიშნავს, რომ საქონლის გაფუჭების/დაზიანების ფაქტებს ხშირად ჰქონდა ადგილი, თუმცა ვერ ხერხდებოდა მისი ჩამოწერა კანონმდებლობით დადგენილი წესით, ვინაიდან სახელმწიფოს მხრიდან მსგავსი სერვისი არის ფასიანი და შემდგომ ასევე პროდუქციის გადაყრა დაკავშირებულია დამატებით ხარჯებთან. ხშირია შემთხვევები, როდესაც მსგავსი წუნდებული საქონლის რეალიზაცია ხდება ცხოველთა და ფრინველთა ფერმებზე, ცხადია საბაზრო ფასზე მნიშვნელოვნად დაბალ ფასად (შესაძლოა კილოგრამი 5-10 თეთრადაც კი), რაც ფინანსურად უფრო მომგებიანია, ვიდრე სახელმწიფო სერვისებში თანხის გადახდა და შემდგომ კი გადაყრასთან დაკავშირებული ხარჯის გაწევა. აღნიშნული ფაქტიდან გამომდინარე, აუდიტორების მიერ მომზადებულ ფასანმატის გაანგარიშებაში და ფასნამატის ფორმირებისას დიდწილად მონაწილეობა მიიღო ისეთ „ქსელურ მარკეტებზე“ პროდუქციის რეალიზებამ, სადაც შედარებით მაღალი ფასნამატი ფიქსირდება. შესაბამისად, გადამხდელი მიიჩნევს, რომ დოკუმენტური რეალიზაციიდან სწორი ტენდენციის დანახვა შეუძლებელია. გადამხდელი მიუთითებს, რომ მათ შემთხვევაში შემოსავლების სწორად განსაზღვრისთვის მნიშვნელოვანია, რომ გამოყენებულ იქნას „სხვა ამგვარი გადასახადის გადამხდელის შესახებ მონაცემები“, კერძოდ, გამოყენებულ იქნას, მსგავსი, აუდირებული კომპანიის ფასნამატი, რომელსაც გააჩნია ბუღალტრული აღრიცხვა, აწარმოებს გაფუჭებული პროდუქციის ჩამოწერას. საუბარია ისეთ გადასახადის გადამხდელებზე, სადაც რეალურად შესაძლებელია ბაზარზე არსებულ ტენდენციებზე დაკვირვება.\n2. გადასახადის გადამხდელი არ ეთანხმება შემოწმების შედეგად განსაზღვრული ფულის ნაშთის მიხედვით დარიცხულ საშემოსავლო გადასახადს. მიუთითებს, რომ შემოწმების აქტის მიხედვით აუდიტორი ფულადი სახსრების მოძრაობის დასადგენად იყენებს არაპირდაპირ მეთოდს. ხოლო აღნიშნულ გაანგარიშებაში შესამოწმებელი პერიოდის ხარჯების ნაწილში გათვალისწინებული არ არის სხვადასხვა მომსახურების თანხები, რომლებზეც გადასახადის გადამხდელს მიღებული აქვს საგადასახადო ანგარიშ-ფაქტურები. შესამოწმებელ პერიოდში აღნიშნული ხარჯების ჯამმა შეადგინა 124 549 ლარი (დღგ-ს ჩათვლით, საჩივარზე დართულია ცხრილი). კერძოდ, აღნიშნულ მომსახურებებს წარმოადგენს „მაცივრის იჯარა“, „კომუნალური გადასახადები“, „მანქანის დგომის საფასური“ და ა.შ. ყველა ზემოთ ჩამოთვლილი ხარჯი დაკავშირებული იყო გადასახადის გადამხდელის ეკონომიკურ საქმიანობასთან, შესაბამისად, მონაწილეობა უნდა მიეღო არაპირდაპირი მეთოდით განსაზღვრულ ფულის მოძრაობის გაანგარიშებაში. გადამხდელი ითხოვს, გათვალისწინებულ იქნას აღნიშნული ხარჯები არაპირდაპირი მეთოდით განსაზღვრულ ფულის მოძრაობის ხარჯვით ნაწილში.\nფაქტობრივი გარემოებები: \nსაქმის მასალებით დგინდება, რომ შემოსავლების სამსახურის აუდიტის დეპარტამენტის 2025 წლის 19 ივნისის №13104 ბრძანების საფუძველზე ჩატარდა შპს „------- - ს“ (ს/ნ „-------“) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2022 წლის პირველი იანვრიდან 2025 წლის პირველ ივნისამდე საანგარიშო პერიოდები. საგადასახადო შემოწმების შედეგებზე 2025 წლის 11 დეკემბერს შედგა საგადასახადო შემოწმების აქტი, გამოიცა 2025 წლის 12 დეკემბრის №27367 ბრძანება და ამავე თარიღის №038-7 საგადასახადო მოთხოვნა, რომლის საფუძველზე გადასახადის გადამხდელს დამატებით გადასახდელად განესაზღვრა სულ 1 147 766 ლარი, მათ შორის გადასახადი 589 005 ლარი, ჯარიმა 293 574 ლარი და საურავი 265 187 ლარი.\nსაგადასახადო შემოწმების აქტის მიხედვით, საგადასახადო ვალდებულებები განსაზღვრულია შემდეგი გარემოებით: \n1. შპს „-------- -ს “ ეკონომიკური საქმიანობის საგანს წარმოადგენს ხილით და ბოსტნეულით ვაჭრობა. პროდუქტის შეძენა ხდება ძირითადად იმპორტის გზით (სულ შეძენილი საქონლის (1 228 593 ლარი), მათ შორის 85% შეადგენს იმპორტირებულს, ხოლო 15% შეძენილია ადგილობრივ ბაზარზე (187 715 ლარი დღგ-ს გარეშე). შემოსავლების სამსახურის გადასახადების ადმინისტრირების საინფორმაციო სისტემის მონაცემების, კერძოდ, საბაჟო დეკლარაციების შესწავლის შედეგად დადგინდა, რომ საქონლის იმპორტისას უმეტეს შემთხვევაში ხდება საქონლის ღირებულების აფასება. რეალიზაციის 71% შეადგენს დოკუმენტით რეალიზაცია (ზედნადები, ა/ფ) 1 379 537 ლარის ოდენობით, ხოლო 29% - დოკუმენტის გარეშე (საცალოდ). დეკლარირებული ფასნამატი შეადგენს 54%-ს. გადასახადის გადამხდელი ბუღალტრულ აღრიცხვას არ აწარმოებს, შესაბამისად სმფ-ის ჩამოწერა არ ხორციელდება კანონმდებლობით დადგენილი წესით. შემოწმების მიერ საცალო რეალიზაციის დასაბეგრი ბრუნვის გაანგარიშებისთვის გამოყენებული იქნა არაპირდაპირი მეთოდი, შემოსავლების სამსახურის გადასახადების ადმინისტრირების საინფორმაციო სისტემის მონაცემების და საბაჟო დეკლარაციების დამუშავების შედეგად ირკვევა, რომ შესამოწმებელ პერიოდში შპს „---------“ მიერ შეძენილია 11 დასახელების საქონელი. გადასახადის გადამხდელის მიერ წარმოდგენილი წერილობითი ახსნაგანმარტებით 2023 წლის ივნისის თვეში კომპანიამ საქმიანობა შეწყვიტა და აღნიშნული პერიოდისთვის სასაქონლო ნაშთი და დებიტორული დავალიანება არ გააჩნდა. კომპანიას 2023 წლის ივნისის შემდეგ აღარ უფიქსირდება საქონლის შეძენა-რეალიზაცია. ზემოაღნიშნული ფაქტობრივი გარემოებებიდან გამომდინარე, შემოწმების შედეგად, არაპირდაპირი მეთოდით განისაზღვრა გადამხდელის დამატებული ღირებულების გადასახადით დასაბეგრი ბრუნვა, კერძოდ: შესამოწმებელ პერიოდში დოკუმენტის გარეშე რეალიზებულ საქონელზე გავრცელებულ იქნა დოკუმენტით რეალიზებული საქონლის ფასნამატი, თითოეული სახეობის მიხედვით თვის ჭრილში ყველა კონკრეტული დასახელების საქონელზე და ჩართულ იქნა დღგ-ით დასაბეგრი ბრუნვის გაანგარიშებისას დოკუმენტით რეალიზაციასთან ერთად. დოკუმენტით რეალიზებული პროდუქტის ფასნამატი საშუალოდ შეადგენს 133%-ს. შემოწმებამ იხელმძღვანელა საქართველოს საგადასახადო კოდექსის 160-ე და 161-ე მუხლების მიხედვით და გადამხდელს დაერიცხა დამატებული ღირებულების გადასახადი და ჯარიმა ამავე კოდექსის 275-ე მუხლის თანახმად.\n2. შპს „--------“ -ს მიერ გამოწერილი/მიღებული პირველადი სააღრიცხვო დოკუმენტაციისა და შემოსავლების სამსახურის გადასახადების ადმინისტრირების საინფორმაციო სისტემის მონაცემების შესწავლის შედეგად, შემოწმების მიერ გაანგარიშებულ იქნა ნაღდი ფულადი სახსრების მოძრაობა. საწარმოს დღგ-ით დასაბეგრი ბრუნვა დოკუმენტის გარეშე რეალიზაციის ნაწილში გაანგარიშებულ იქნა არაპირდაპირი მეთოდის გამოყენებით, რამაც გამოიწვია დღგ-ით დასაბეგრი ბრუნვის და შესაბამისად შემოსავლის გაზრდა. გადამხდელის მიერ წარმოდგენილი წერილობითი ახსნა- განმარტებით 2023 წლის ივნისის თვეში კომპანიამ საქმიანობა შეწყვიტა და აღნიშნული პერიოდისთვის სასაქონლო ნაშთი, დებიტორული და კრედიტორული დავალიანება არ გააჩნდა და ასევე სალაროში ნაღდი ფულის ნაშთი შეადგენს ნულ ლარს. ამასთან, საგადასახადო მონიტორინგის დეპარტამენტის 2025 წლის 17 ივნისის ბრძანების თანახმად 2025 წლის 26 ივნისს ჩატარდა სალაროში ნაღდი ფულის რაოდენობის განსაზღვრის პროცედურა, რის საფუძველზეც შედგენილი ოქმის თანახმად კომპანიას სალაროში ნაღდი ფულის ნაშთი არ გააჩნია. საბანკო ანგარიშებზე რიცხული ფულის ნაშთი შესამოწმებელი პერიოდის დასაწყისშიც და შესამოწმებელი პერიოდის ბოლოს-ნული ლარია. ფაქტობრივი გარემოებების გათვალისწინებით, არაპირდაპირი მეთოდით დაანგარიშდა საწარმოს ფულადი სახსრების მოძრაობა. შემოწმებით დადგენილ შემოსავლებს გამოკლდა ეკონომიკურ საქმიანობასთან დაკავშირებული ხარჯები. მ.შ. დოკუმენტურად დადასტურებული სმფ-ს შეძენის ხარჯი, გაცემული ხელფასების, ბიუჯეტში გადახდილი და სხვა განაცემის შინაარსით გადახდილი თანხები. შემოწმებით გამოვლენილი აღურიცხველი ფულის ნაშთი, რომლის არსებობაც სალაროში არ დასტურდება, საქართველოს საგადასახადო კოდექსის 73-ე მუხლის მე-9 ნაწილის საფუძველზე, ჩაითვალა საწარმოს დირექტორზე გაცემულ ხელფასად და დაიბეგრა გადახდის წყაროსთან ამავე კოდექსის 101-ე და 154-ე მუხლის შესაბამისად. გადასახადის გადამხდელს დაერიცხა საშემოსავლო გადასახადი და ჯარიმა საქართველოს საგადასახადო კოდექსის 275-ე მუხლის შესაბამისად.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა უნდა დაკმაყოფილდეს ნაწილობრივ შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-2 ნაწილის მიხედვით, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში.\nპირველ სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე. \nსაქართველოს საგადასახადო კოდექსის 49-ე მუხლის პირველი ნაწილის „ე“ ქვეპუნქტის თანახმად, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით - სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში.\nსაქართველოს საგადასახადო კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას\nსაქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნქტის მიხედვით, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა. \nსაქართველოს საგადასახადო კოდექსის 158-ე მუხლის პირველი ნაწილის თანახმად, დღგ-ით დასაბეგრ პირად (შემდგომ - დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა. \nსაქართველოს საგადასახადო კოდექსის 159-ე მუხლის პირველი ნაწილის „ა“ ქვეპუნქტის თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:\n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nშემოსავლების სამსახური შემოწმებით დადგენილ გარემოებაზე მითითებით აღნიშნავს, რომ ვინაიდან, გადასახადის გადამხდელი არ აწარმოებს ბუღალტრულ აღრიცხვას კანონმდებლობით დადგენილი წესით და სააღრიცხვო დოკუმენტაციით შეუძლებელი იყო დაბეგვრის ობიექტის დადგენა, გადამხდელის საგადასახადო ვალდებულებების განსაზღვრა არაპირდაპირი მეთოდის გამოყენებით განხორციელდა მართლზომიერად. კერძოდ, შემოსავლების სამსახურის გადასახადების ადმინისტრირების საინფორმაციო სისტემის მონაცემების და საბაჟო დეკლარაციების დამუშავების შედეგად ირკვევა, რომ შესამოწმებელ პერიოდში შპს „------ -ს “ მიერ შეძენილია 11 დასახელების საქონელი. გადასახადის გადამხდელის მიერ წარმოდგენილი წერილობითი ახსნა-განმარტებით 2023 წლის ივნისის თვეში კომპანიამ საქმიანობა შეწყვიტა და აღნიშნული პერიოდისთვის სასაქონლო ნაშთი და დებიტორული დავალიანება არ გააჩნდა. კომპანიას 2023 წლის ივნისის შემდეგ აღარ უფიქსირდება საქონლის შეძენა-რეალიზაცია. ზემოაღნიშნული ფაქტობრივი გარემოებებიდან გამომდინარე, შემოწმების შედეგად, არაპირდაპირი მეთოდით განისაზღვრა გადამხდელის დამატებული ღირებულების გადასახადით დასაბეგრი ბრუნვა, კერძოდ: შესამოწმებელ პერიოდში დოკუმენტის გარეშე რეალიზებულ საქონელზე გავრცელებულ იქნა დოკუმენტით რეალიზებული საქონლის ფასნამატი, თითოეული სახეობის მიხედვით თვის ჭრილში ყველა კონკრეტული დასახელების საქონელზე და ჩართულ იქნა დღგით დასაბეგრი ბრუნვის გაანგარიშებისას დოკუმენტით რეალიზაციასთან ერთად. დოკუმენტით რეალიზებული პროდუქტის ფასნამატი საშუალოდ შეადგენს 133%-ს. შემოწმების შედეგად გადამხდელს დაერიცხა დამატებული ღირებულების გადასახადი. \nამასთან, შემოსავლების სამსახური აღნიშნავს, რომ გადასახადის გადამხდელს დავის წარმოების ეტაპზეც არ წარმოუდგენია იმგვარი დოკუმენტაცია/მტკიცებულებები, რომელიც შეცვლიდა საგადასახადო შემოწმებით დადგენილ გარემოებებს და გახდებოდა დარიცხული თანხების კორექტირების საფუძველი.\nზემოხსენებულ სამართლებრივ ნორმებზე, საქმეში არსებულ მასალებსა და დადგენილ ფაქტობრივ გარემოებებზე დაყრდნობით, შემოსავლების სამსახურმა პირველ სადავო საკითხთან დაკავშირებით მიიჩნია, რომ შემოწმების მიერ საგადასახადო ვალდებულებები განსაზღვრულია საგადასახადო კანონმდებლობის მოთხოვნათა დაცვით, ხოლო წარმოდგენილი საჩივარი ამ ნაწილში დაუსაბუთებელია და არ უნდა დაკმაყოფილდეს.\nმე-2 სადავო საკითხთან დაკავშირებით,\n შემოსავლების სამსახური მიუთითებს საქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტზე, რომლის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს. ამავე მუხლის მე-4 ნაწილის თანახმად, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს. \nსაქართველოს საგადასახადო კოდექსის 101-ე მუხლის პირველი ნაწილის თანახმად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაქართველოს საგადასახადო კოდექსის 154-ე მუხლის პირველი ნაწილის „ა“ ქვეპუნქტის მიხედვით, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს.\nამავე მუხლის მე-2 ნაწილის „ა“ და „ბ“ ქვეპუნქტების თანახმად, გადახდის წყაროსთან გადასახადის დაკავებისას:\nა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი ვალდებულია ბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nშემოსავლების სამსახური მიუთითებს გადასახადის გადამხდელის არგუმენტაციაზე, რომლის თანახმად ფულის ნაშთის გაანგარიშებაში შესამოწმებელი პერიოდის ხარჯების ნაწილში გათვალისწინებული არ არის სხვადასხვა მომსახურების თანხები, რომლებზეც გადასახადის გადამხდელს მიღებული აქვს საგადასახადო ანგარიშ-ფაქტურები. შესამოწმებელ პერიოდში აღნიშნული ხარჯების ჯამმა შეადგინა 124 549 ლარი (წარმოდგენილია დანართი ცხრილის სახით). აცხადებს, რომ ეს ხარჯები დაკავშირებული იყო გადასახადის გადამხდელის ეკონომიკურ საქმიანობასთან, შესაბამისად, მონაწილეობა უნდა მიეღო არაპირდაპირი მეთოდით განსაზღვრულ ფულის მოძრაობის გაანგარიშებაში. ამასთან, საჩივრის დანართად წარმოდგენილ მომსახურების ხარჯებთან დაკავშირებით აუდიტის დეპარტამენტი განმარტავს, რომ აღნიშნული წარმოადგენს ტექნიკურ შეცდომას და ფულადი სახსრების გაანგარიშების ნაწილში უნდა იყოს გათვალისწინებული.\nზემოაღნიშნული სამართლებრივი ნორმების, ფაქტობრივი გარემოებებისა და აუდიტის დეპარტამენტის მიერ მოწოდებული ინფორმაციის გათვალისწინებით, მე-2 სადავო საკითხთან დაკავშირებით, შემოსავლების სამსახურმა მიიჩნია, რომ უნდა დაევალოს აუდიტის დეპარტამენტს გადასახადის გადამხდელის არგუმენტების გათვალისწინებით ყოველმხრივ შეისწავლოს/გამოიკვლიოს სადავო საკითხი, მათ შორის ტექნიკური უზუსტობის საკითხი და შესწავლის შედეგების გათვალისწინებით, სათანადო საფუძვლების არსებობის შემთხვევაში, განახორციელოს საგადასახადო ვალდებულებების კორექტირება.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ:\n1. შპს „-------- -ს “ (ს/ნ „-------“) საჩივარი დაკმაყოფილდეს ნაწილობრივ;\n2.მე-2 სადავო საკითხთან დაკავშირებით, დაევალოს აუდიტის დეპარტამენტს გადასახადის გადამხდელის არგუმენტების გათვალისწინებით ყოველმხრივ შეისწავლოს/გამოიკვლიოს სადავო საკითხი, მათ შორის ტექნიკური უზუსტობის საკითხი და შესწავლის შედეგების გათვალისწინებით, სათანადო საფუძვლების არსებობის შემთხვევაში, განახორციელოს საგადასახადო ვალდებულებების კორექტირება (შემცირება);\n3. დანარჩენ ნაწილში საჩივარი არ დაკმაყოფილდეს;",
        "url": "https://infohub.rs.ge/ka/workspace/document/9ee9f219-1a57-4e65-9394-b4ba2d46f974",
        "type": "დოკუმენტი"
    },
    {
        "id": "ebf78112-362e-4c39-94fb-3dc7893aa14e",
        "title": "ბრძანება №2400",
        "date": "2026-02-06T00:00:00",
        "content": "N 2400\n06 თებერვალი 2026\nბ რ ძ ა ნ ე ბ ა \nფ/პ ------ (ს/ნ ---------------) \n(მის.: -----------------) \n2026 წლის 15 იანვრის საჩივრის \nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 29 იანვარს გამართულ სხდომაზე (ოქმი №8) განიხილა ფ/პ ------ (პ/ნ -----) 2026 წლის 15 იანვრის №100013/1/2026 საჩივარი, შემოსავლების სამსახურის აუდიტის დეპარტამენტის 2025 წლის 17 დეკემბრის №999-5 საგადასახადო მოთხოვნასთან დაკავშირებით.\nსადავო საკითხი:\nგადასახადის გადამხდელი არ ეთანხმება შემოწმებით განსაზღვრულ საგადასახადო ვალდებულებებს. განმარტავს, რომ არ ეწევა არანაირ სამეწარმეო საქმიანობას. ცხოვრობს მაღალმთიან სოფელ ----- და 2020-2021 წლებში ააშენა საცხოვრებელი სახლი, რისთვისაც შეიძინა ცემენტი, რომელიც გამოიყენა მშენებლობისთვის და არა გასაყიდად. აღნიშნულიდან გამომდინარე, ითხოვს დარიცხული გადასახადების გაუქმებას. \nფაქტობრივი გარემოებები:\nსაქმეში არსებული მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 20 ოქტომბრის №22494 ბრძანების საფუძველზე ჩატარდა ფ/პ ----- (პ/ნ -----) საქმიანობის კამერალური საგადასახადო შემოწმება 2022 წლის 29 ივლისის №20308 ბრძანებით ჩატარებული ს.მ.ფ.-ების ინვენტარიზაციის შედეგად აღმოჩენილი დანაკლისის მიწოდებად აღიარების სისწორის (გამოვლენილი დანაკლისის თანხის შესაბამისი საანგარიშო პერიოდის დამატებული ღირებულების გადასახადის ან/და მოგების/საშემოსავლო გადასახადების დეკლარაციაში ასახვა) დადგენის მიზნით. შემოწმების შედეგებზე 2025 წლის 16 დეკემბერს შედგენილ იქნა საგადასახადო შემოწმების აქტი, გამოიცა აუდიტის დეპარტამენტის 2025 წლის 17 დეკემბრის №27710 ბრძანება და ამავე თარიღის №999-5 საგადასახადო მოთხოვნა, რომლის მიხედვით გადამხდელს დამატებით გადასახდელად განესაზღვრა სულ 29 244 ლარი, მათ შორის, გადასახადი 16 017 ლარი, ჯარიმა 4 449 ლარი და საურავი 8 778 ლარი.\nსაგადასახადო შემოწმების აქტის მიხედვით, საგადასახადო ვალდებულებები განსაზღვრულია \nშემდეგი გარემოებებით:\nჩატარდა ფ/პ ----- (პ/ნ ----) საქმიანობის კამერალური საგადასახადო შემოწმება. შემოსავლების სამსახურის საგადასახადო მონიტორინგის დეპარტამენტის 2022 წლის 29 ივლისის №20308 ბრძანების საფუძველზე განხორციელებული ინვენტარიზაციის შედეგად გამოვლინდა 105 003.02 ლარის საბაზრო ღირებულების სასაქონლო-მატერიალური ფასეულობების დანაკლისი, რაზეც 2022 წლის 14 სექტემბერს შედგენილია საგადასახადო სანართალდარღვევის ოქმი №-----. სასაქონლო-მატერიალური ფასეულობების დანაკლისის გამოვლენა, საქართველოს საგადასახადო კოდექსის 286-ე მუხლის მე-9 ნაწილის მიხედვით, ითვლება მისი აღმოჩენის მომენტში საბაზრო ფასით განხორციელებულ მიწოდებად. გადასახადის გადამხდელი არ არის დღგ-ის გადამხდელად რეგისტრირებული და აღნიშნული დანაკლისის თანხა არ აქვს დეკლარაციაში ასახული/დაბეგრილი. შედეგად, შემოწმების მიერ დადგენილი შემოსავლის გათვალისწინებით საქართველოს საგადასახადო კოდექსის 165-ე მუხლის შესაბამისად, ---- დღგ-ის გადამხდელად სავალდებულო რეგისტრაციის თარიღად განისაზღვრა 2022 წლის 14 სექტემბერი. შემოწმებით, საქართველოს საგადასახადო კოდექსის 286-ე და 159-ე მუხლების თანახმად, გადასახადის გადამხდელს დაერიცხა დღგ 16 017 ლარის ოდენობით და საქართველოს საგადასახადო კოდექსის 282-ე მუხლით გათვალისწინებული ჯარიმა.\nასევე, შემოწმებით, არქივიდან გამოთხოვილ იქნა ფ/პ ------ მიმართ 2022 წელს განხორციელებული სასაქონლო-მატერიალური ფასეულობების ინვენტარიზაციის მასალები. მასალებიდან ირკვევა, რომ ბუღალტრული ნაშთი შეადგენს 105 003 ლარს, ინვენტარიზაციის შედეგად გამოვლენილმა ს.მ.ფ-ების დანაკლისმაც შეადგინა 105 003 ლარი. იმავე საანგარიშო პერიოდის განმავლობაში შეძენილი (ელ.სასაქონლო ზედნადებებით) სმფ-ების ღირებულება შეადგენს 105 003 ლარს. შედეგად, შემოწმებით, საქართველოს საგადასახადო კოდექსის მე-100, 102-ე, 105-ე,136-ე და 145-ე მუხლების გათვალისწინებით, პირს არ დაერიცხა საშემოსავლო გადასახადი. \nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nსადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის პირველ ნაწილზე, რომლის თანახმად, გადასახადის გადამხდელი ვალდებულია სწორად და დროულად აღრიცხოს შემოსავლები და ხარჯები დოკუმენტურად დადასტურებულ მონაცემთა საფუძველზე, ამ თავით გათვალისწინებული მეთოდების გამოყენებით და მიაკუთვნოს იმ საანგარიშო პერიოდს, რომელშიც მოხდა მათი მიღება და გაწევა. ხოლო, ამავე მუხლის მე-3 ნაწილის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის მე-8 მუხლის მე-11 ნაწილის მიხედვით, დანაკლისი არის გადასახადის გადამხდელის ბუღალტრულ ჩანაწერებთან შედარებისას გამოვლენილი (მათ შორის, ინვენტარიზაციის საშუალებით) სასაქონლო-მატერიალური ფასეულობების ან/და ძირითადი საშუალებების ნაკლებობა. ისეთი სასაქონლო-მატერიალური ფასეულობების მიმართ, რომელთა დასაწყობება ფიზიკურად შეუძლებელია (ელექტრო და თბოენერგია, გაზი და წყალი), დანაკლისად ითვლება სხვაობა შეძენილ (შეძენის დამადასტურებელი დოკუმენტის მიხედვით) და რეალიზებულ (გადასახადის გადამხდელისგან ფაქტობრივად გასულ) სასაქონლო-მატერიალურ ფასეულობათა შორის, თუ ვერ დგინდება დებიტორი (ამნაზღაურებელი) ან/და მიმთვისებელი. ამასთანავე, უფლებამოსილ ორგანოს შეუძლია დაადგინოს დანაკარგის მაქსიმალური ზღვრული ოდენობა. ასეთ შემთხვევაში დანაკლისად ჩაითვლება ამ ოდენობაზე მეტი დანაკარგი.\nსაქართველოს საგადასახადო კოდექსის 286-ე მუხლის მე-9 ნაწილის თანახმად, გადასახადის გადამხდელთან ამ კოდექსით გათვალისწინებული დანაკლისის გამოვლენა ითვლება მისი აღმოჩენის მომენტში საბაზრო ფასით განხორციელებულ მიწოდებად. ამასთანავე, თუ სასაქონლო-მატერიალური ფასეულობების დანაკლისი საგადასახადო ორგანოს მიერ ინვენტარიზაციის შედეგად გამოვლინდა, პირი დამატებით ჯარიმდება ამ სასაქონლო-მატერიალური ფასეულობების საბაზრო ღირებულების 10 პროცენტის ოდენობით.\nსაქართველოს საგადასახადო კოდექსის 158-ე მუხლის პირველი ნაწილის თანახმად, დღგ-ით დასაბეგრ პირად (შემდგომ - დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა.\nსაქართველოს საგადასახადო კოდექსის 165-ე მუხლის პირველი და მე-2 ნაწილების თანახმად:\n1. დასაბეგრი პირი, თუ ამ კოდექსით სხვა რამ არ არის გათვალისწინებული, ვალდებულია მის მიერ ნებისმიერი უწყვეტი 12 კალენდარული თვის განმავლობაში განხორციელებული დღგ-ით დასაბეგრი საქონლის მიწოდების/მომსახურების გაწევის ოპერაციების ჯამური თანხის 100 000 ლარისთვის გადაჭარბების დღიდან, არაუგვიანეს 2 სამუშაო დღეში დღგ-ის გადამხდელად რეგისტრაციის მიზნით, მიმართოს საგადასახადო ორგანოს.\n2. დასაბეგრ პირს დღგ-ის გამოანგარიშების და გადახდის ვალდებულება წარმოეშობა ამ მუხლის პირველი ნაწილით გათვალისწინებული დასაბეგრი ოპერაციის განხორციელების მომენტიდან (ამ ოპერაციის ჩათვლით), რომლის მიხედვითაც დასაბეგრი ოპერაციების ჯამურმა თანხამ 100 000 ლარს გადააჭარბა.\nამავე კოდექსის 159-ე მუხლის პირველი ნაწილის „ა“ ქვეპუნქტის თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება.\nსაქართველოს საგადასახადო კოდექსის 160-ე მუხლის მე-3 ნაწილის „თ“ ქვეპუნქტის თანახმად, ანაზღაურების სანაცვლოდ, საქონლის მიწოდებად ასევე განიხილება ამ კოდექსით გათვალისწინებული დანაკლისი.\nსაქართველოს საგადასახადო კოდექსის 163-ე მუხლის მე-3 ნაწილის „დ“ ქვეპუნქტის თანახმად, ამ კოდექსის 160-ე მუხლის მე-3 ნაწილის „თ“ ქვეპუნქტით გათვალისწინებულ შემთხვევაში, დღგ-ით დაბეგვრა ხორციელდება ამ კოდექსით გათვალისწინებული დანაკლისის გამოვლენის მომენტში.\nსაქართველოს საგადასახადო კოდექსის 164-ე მუხლის მეორე ნაწილის „ბ“ ქვეპუნქტის თანახმად, ამ კოდექსის 160-ე მუხლის მე-3 ნაწილის „ვ“ და „თ“ ქვეპუნქტებით გათვალისწინებულ შემთხვევებში, დღგ-ით დასაბეგრი თანხა არის საქონლის საბაზრო ფასი, დღგ-ის გარეშე.\nსაგადასახადო კოდექსის 79-ე მუხლის „ა“ ქვეპუნქტის მიხედვით, საშემოსავლო გადასახადის გადამხდელია რეზიდენტი ფიზიკური პირი.\nამავე კოდექსის მე-80 მუხლის პირველი ნაწილის მიხედვით, რეზიდენტი ფიზიკური პირის საშემოსავლო გადასახადით დაბეგვრის ობიექტია დასაბეგრი შემოსავალი, რომელიც განისაზღვრება, როგორც სხვაობა კალენდარული წლის განმავლობაში მიღებულ ერთობლივ შემოსავალსა და ამ პერიოდისათვის ამ კოდექსით გათვალისწინებული გამოქვითვების თანხებს შორის.\nსაქართველოს საგადასახადო კოდექსის მე-100 მუხლის პირველი ნაწილის თანახმად, რეზიდენტის ერთობლივი შემოსავალი შედგება საქართველოში არსებული წყაროდან და საქართველოს ფარგლების გარეთ მიღებული შემოსავლებისაგან. ამავე მუხლის მე-3 ნაწილის თანახმად, ერთობლივ შემოსავალს განეკუთვნება ნებისმიერი ფორმით ან/და საქმიანობით მიღებული შემოსავალი, კერძოდ: \nა) ხელფასის სახით მიღებული შემოსავლები; \nბ) ეკონომიკური საქმიანობით მიღებული შემოსავლები, რომლებიც დაკავშირებული არ არის დაქირავებით მუშაობასთან; \nგ) სხვა შემოსავლები, რომლებიც დაკავშირებული არ არის დაქირავებით მუშაობასთან და ეკონომიკურ საქმიანობასთან.\nსაქართველოს საგადასახადო კოდექსის 102-ე მუხლის პირველი ნაწილის „ა“ ქვეპუნქტის მიხედვით, ეკონომიკური საქმიანობით მიღებულ შემოსავლებს განეკუთვნება საქონლის/მომსახურების მიწოდებით მიღებული შემოსავლები. \nსაქართველოს საგადასახადო კოდექსის 105-ე მუხლის პირველი და მეორე ნაწილების მიხედვით, ერთობლივი შემოსავლიდან გამოიქვითება ყველა ხარჯი, რომელიც დაკავშირებულია მის მიღებასთან, გარდა იმ ხარჯებისა, რომლებიც ამ კოდექსის თანახმად გამოქვითვას არ ექვემდებარება. ამასთან, თუ საქართველოს საგადასახადო კოდექსით სხვა რამ არ არის გათვალისწინებული, ყველა ხარჯი დოკუმენტურად უნდა იყოს დადასტურებული.\nსაქართველოს საგადასახადო კოდექსის 106-ე მუხლის ,,ა” ქვეპუნქტის თანახმად, ერთობლივი შემოსავლიდან არ გამოიქვითება ის ხარჯები, რომლებიც არ არის დაკავშირებული ეკონომიკურ საქმიანობასთან.\nსაქართველოს საგადასახადო კოდექსის 72-ე მუხლის პირველი ნაწილის თანახმად, პირველადი საგადასახადო დოკუმენტი არის წერილობითი დოკუმენტი, რომლითაც შესაძლებელია სამეურნეო ოპერაციის მონაწილე მხარეთა იდენტიფიცირება, აქვს თარიღი და მოიცავს მიწოდებული საქონლის/გაწეული მომსახურების ჩამონათვალსა და ღირებულებას.\nსაქართველოს საგადასახადო კოდექსის 145-ე მუხლის თანახმად:\n1. გადასახადის გადამხდელი ვალდებულია სასაქონლო-მატერიალური ფასეულობის შემადგენლობაში შეიტანოს თავის საკუთრებაში არსებული დამუშავებული ან ნაწილობრივ დამუშავებული საქონელი, მისი ადგილმდებარეობის მიუხედავად, კერძოდ, ნედლეული ან/და მასალები (გარდა კაპიტალიზებადი ხარჯებისა), რომლებიც შეძენილია შემდგომი რეალიზაციისათვის ან საქონლის წარმოებისათვის/ მომსახურების გაწევისათვის.\n2. დასაბეგრი შემოსავლის (მოგების) განსაზღვრისას საანგარიშო პერიოდის დასაწყისისთვის არსებული სასაქონლო-მატერიალური ფასეულობის ღირებულება აკლდება, ხოლო საანგარიშო პერიოდის ბოლოსთვის არსებული სასაქონლო-მატერიალური ფასეულობის ღირებულება ემატება ერთობლივ შემოსავალს.\n3. სასაქონლო-მატერიალური ფასეულობის აღრიცხვისას გადასახადის გადამხდელი ვალდებულია წარმოებული ან შეძენილი საქონლის ღირებულება აღრიცხვაში ასახოს ამ საქონლის წარმოებაზე გაწეული ხარჯების (გარდა საამორტიზაციო ანარიცხებისა) ან შეძენის ფასად. ამასთანავე, გადასახადის გადამხდელი საქონლის ღირებულებაში შეიტანს მისი შენახვისა და ტრანსპორტირების ხარჯებს.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nშემოსავლების სამსახური მიუთითებს საქმეში არსებულ ფაქტობრივ გარემოებაზე, რომლის თანახმად, ჩატარდა ფ/პ ----- საგადასახადო შემოწმება ს.მ.ფ.-ების ინვენტარიზაციის შედეგად აღმოჩენილი დანაკლისის მიწოდებად აღიარების სისწორის დადგენის მიზნით. კერძოდ, შემოსავლების სამსახურის საგადასახადო მონიტორინგის დეპარტამენტის მიერ ჩატარებული სასაქონლო-მატერიალური ფასეულობების ინვენტარიზაციის შედეგად, გადასახადის გადამხდელს გამოუვლინდა 105 003.02 ლარის საბაზრო ღირებულების სასაქონლო-მატერიალური ფასეულობების დანაკლისი, რაზეც 2022 წლის 14 სექტემბერს შედგა საგადასახადო სამართალდარღვევის ოქმი. გადამხდელს აღნიშნული დანაკლისი არ ჰქონდა დაბეგრილი არც დღგ-ით და არც საშემოსავლო გადასახადით, შესაბამისად, არ ჰქონდა შესრულებული საგადასახადო ვალდებულებები. ასევე, 2022 წლის საანგარიშო პერიოდის განმავლობაში პირის მიერ შეძენილი (ელ.სასაქონლო ზედნადებებით) სმფების ღირებულება შეადგენს 105 003 ლარს, რის საფუძველზეც გადამხდელს არ დაერიცხა საშემოსავლო გადასახადი.\nგადასახადის გადამხდელის პოზიციასთან მიმართებით, შემოსავლების სამსახური მიუთითებს საგადასახადო მონიტორინგის დეპარტამენტის 2022 წლის 14 სექტემბრის №---- საგადასახადო სამართალდარღვევის ოქმთან დაკავშირებით გადასახადის გადამხდელის მიერ 2022 წლის 11 ოქტომბერს წარმოდგენილ საჩივარზე მიღებულ გადაწყვეტილებაში (2022 წლის 10 ნოემბრის №28310 ბრძანება) მითითებულ გარემოებებზე (გადასახადის გადამხდელს მიეცა წინადადება 10 სამუშაო დღის ვადაში ინვენტარიზაციის განმახორციელებელი ოფიცრებისათვის წარედგინა სამშენებლო/ინერტული მასალის გახარჯვის, სამშენებლო პროექტებისა და განსახილველი საკითხის შესაბამის ნაწილში აღნიშნული მის მიერ წარდგენილი პოზიციის და არგუმენტაციის დამადასტურებელი დოკუმენტაციები.), რომლითაც ვერ დადგინდა/დადასტურდა გადასახადის გადამხდელის პოზიციის რეალურობა. \nაგრეთვე, შემოსავლების სამსახური აღნიშნავს, რომ დავის წარმოების პროცესში არ ყოფილა წარმოდგენილი ისეთი არგუმენტები/მტკიცებულებები, რომლებიც შეცვლიდა საგადასახადო შემოწმებით დადგენილ ფაქტობრივ გარემოებებს.\nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ გადამხდელი ვალდებული იყო განეხორციელებინა ინვენტარიზაციის შედეგად გამოვლენილი სმფ-ების დანაკლისის დეკლარირება და დაბეგვრა. განსახილველ შემთხვევაში კი დადგენილია, რომ გადასახადის გადამხდელს შესაბამის საანგარიშო პერიოდში სასაქონლო-მატერიალური ფასეულობების დანაკლისზე არ აქვს შესრულებული საგადასახადო ვალდებულებები, ამდენად, საგადასახადო შემოწმების შედეგად საგადასახადო ვალდებულებები განსაზღვრულია კანონმდებლობის მოთხოვნათა დაცვით, წარმოდგენილი საჩივარი დაუსაბუთებელია და არ უნდა დაკმაყოფილდეს.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ:\n1. ფ/პ ----- (პ/ნ -----) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. ქუთაისი, ვიქტორ კუპრაძის ქ. №11), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/ebf78112-362e-4c39-94fb-3dc7893aa14e",
        "type": "დოკუმენტი"
    },
    {
        "id": "c1bd2456-0f32-4e90-9920-a38a25ebda2b",
        "title": "ბრძანება №2290",
        "date": "2026-02-05T00:00:00",
        "content": "N 2290\n05 თებერვალი 2026\nბრძანება \nშპს „-------“ (ს/ნ „-------“ )\n(ფაქტ. მის.: „-------“ )\n2026 წლის 9 იანვრის საჩივრის\nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 29 იანვრის სხდომაზე (ოქმი №8) განიხილა შპს „--------“ (ს/ნ\n \n„-------“ ) 2026 წლის 9 იანვრის №99854/1/2026 საჩივარი, შემოსავლების სამსახურის აუდიტის დეპარტამენტის 2025 წლის 12 დეკემბრის №007-355 „საგადასახადო მოთხოვნასთან“ დაკავშირებით.\nსადავო საკითხები: \n1.გადასახადის გადამხდელი არ ეთანხმება „--------“-ისთვის გადახდილი თანხის დირექტორზე გაცემულ ხელფასად განხილვას. განმარტავს, რომ 2025 წლის 18 თებერვალს „---------“-ის წარმომადგენლისთვის ნაღდი ანგარიშსწორებით გადახდილი აქვს 501 426 ლარი (178 000$) შემოდგომში საქონლის (მზის პანელები) მოწოდების მიზნით. აცხადებს, რომ აღნიშნულზე წარდგენილია კომპანიის ინვოისი და შედარების აქტი. გადამხდელისთვის გაურკვეველია, რატომ არ უღიარა აუდიტორმა ოფიციალური გადახდის დოკუმენტი, ვინაიდან ოფიციალურად არსებობს ეს კომპანია, მითითებულია კომპანიის რეკვიზიტები და საკონტაქტო ინფორმაცია, რის საფუძველზეც შესაძლებელი იყო კომპანიასთან კავშირი. აღნიშნავს, რომ დირექტორი დღემდე აწარმოებს მოლაპარაკებებს აღნიშნულ კომპანიასთან.\n2. გადასახადის გადამხდელი საქართველოს საგადასახადო კოდექსის 269-ე მუხლის მე-7 ნაწილის თანახმად ითხოვს ჯარიმისგან გათავისუფლებას.\nფაქტობრივი გარემოებები: \nსაქმეში არსებული მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 22 მაისის №10418 და 31 ივლისის №17189 ბრძანებების საფუძველზე დაინიშნა შპს „-------“ (ს/ნ „-------“) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2024 წლის 1 იანვრიდან 2025 წლის 1 აპრილამდე საანგარიშო პერიოდები, სალაროში ნაღდი ფულის რაოდენობის განსაზღვრის მიზნებისათვის 2025 წლის 29 მაისის ჩათვლით პერიოდი, ხოლო სასაქონლო-მატერიალური ფასეულობების ინვენტარიზაციის მიზნებისათვის 2025 წლის 9 ივნისის ჩათვლით პერიოდი. შემოწმების შედეგებზე 2025 წლის 8 დეკემბერს შედგენილ იქნა საგადასახადო შემოწმების აქტი, გამოიცა აუდიტის დეპარტამენტის 2025 წლის 11 დეკემბრის №27343 ბრძანება გადასახადების/გადასახდელების და საგადასახადო სანქციების თანხების დარიცხვის/შემცირების შესახებ და 2025 წლის 12 დეკემბრის №007-355 საგადასახადო მოთხოვნა, რომლის მიხედვით გადამხდელს დამატებით გადასახდელად განესაზღვრა სულ 403 217 ლარი, მათ შორის, გადასახადი 244 494 ლარი, ჯარიმა 122 247 ლარი და საურავი 36 476 ლარი.\nსაგადასახადო შემოწმების აქტის მიხედვით, საგადასახადო ვალდებულებები განსაზღვრულია შემდეგი გარემოებებით:\nშპს „--------“ (ს/ნ „-------“) საქონლის იმპორტს ახორციელებს „-------“-დან. მის მიერ წარმოდგენილი ბუღალტრული აღრიცხვის მიხედვით 2025 წლის 18 თებერვალს საქართველოში „-------“-ის წარმომადგენლისთვის ნაღდი ანგარიშსწორებით გადახდილი აქვს 501 426 ლარი, შემდგომში საქონლის (მზის პანელები) მოწოდების მიზნით. გადამხდელის ახსნა-განმარტების მიხედვით, მოცემული საქონელი სჭირდება მის მიერ არსებულ მიწის ნაკეთზე განსათავსებლად და შემდგომში საქონლის წარმოებისთვის. შესამოწმებელ პერიოდში და ასევე შემოწმების პროცესში მოცემული საქონელის იმპორტი საქართველოში არ ფიქსირდება. წარმოდგენილი მტკიცებულებებით ვერ დასტურდება მოცემული კომპანიის არსებობის რეალობა. შესაბამისად, მოცემული ოპერაცია არ ჩაითვალა შემოწმებისთვის სარწმუნოდ და დაკვალიფიცირდა დირექტორზე გაცემულ სარგებლად. საქართველოს საგადასახადო კოდექსის 73-ე, 101-ე და 154-ე მუხლების შესაბამისად, მიღებული შემოსავალი დაიბეგრა გადახდის წყაროსთან. შედეგად გადამხდელს დაერიცხა საშემოსავლო გადასახადი და ჯარიმა საქართველოს საგადასახადო კოდექსის 275-ე მუხლის თანახმად.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს, შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-2 ნაწილის მიხედვით, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში.\nპირველ სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტზე, რომლის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს. ამავე მუხლის მე-4 ნაწილის თანახმად, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს.\nსაქართველოს საგადასახადო კოდექსის 101-ე მუხლის პირველი ნაწილის თანახმად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაქართველოს საგადასახადო კოდექსის 154-ე მუხლის პირველი ნაწილის ,,ა“ ქვეპუნქტის მიხედვით, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს.\nამავე მუხლის მე-2 ნაწილის „ა“ და „ბ“ ქვეპუნქტების მიხედვით, გადახდის წყაროსთან გადასახადის დაკავებისას:\nა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი ვალდებულია ბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა. \nსაქმეში არსებული ფაქტობრივი გარემოებების თანახმად, გადასახადის გადამხდელს 2025 წლის 18 თებერვალს „--------“-ის წარმომადგენლისთვის ნაღდი ანგარიშსწორებით გადახდილი აქვს 501 426 ლარი, შემდგომში საქონლის (მზის პანელები) მოწოდების მიზნით. ვინაიდან მითითებული საქონლის იმპორტი საქართველოში საგადასახადო შემოწმების აქტის შედგენის და ასევე, დავების განხილვის საბჭოს თარიღისთვის არ ფიქსირდება (2026 წლის 29 იანვარი), შემოსავლების სამსახური მიიჩნევს, რომ საქართველოს საგადასახადო კოდექსის 73-ე მუხლის საფუძველზე, საგადასახადო შემოწმების მიერ აღნიშნული ოპერაცია მართლზომიერად დაკვალიფიცირდა დირექტორზე გაცემულ ხელფასად.\nამასთან, შემოსავლების სამსახური აღნიშნავს, რომ გადასახადის გადამხდელს დავის წარმოების პროცესშიც არ აქვს წარმოდგენილი ისეთი არგუმენტები/მტკიცებულებები, რომლებიც შეცვლიდა საგადასახადო შემოწმების აქტით დადგენილ ფაქტობრივ გარემოებებს.\nზემოაღნიშნული ფაქტობრივი გარემოებების და სამართლებრივი ნორმების გათვალისწინებით, შემოსავლების სამსახურმა მიიჩნია, რომ აუდიტის დეპარტამენტის მიერ საგადასახადო ვალდებულებები განსაზღვრულია საგადასახადო კანონმდებლობის შესაბამისად და არ არსებობს საჩივრის დაკმაყოფილების სამართლებრივი საფუძველი.\nმე-2 სადავო საკითხთან დაკავშირებით,\n შემოსავლების სამსახური მიუთითებს საქართველოს საგადასახადო კოდექსის 43-ე მუხლის მე-4 ნაწილზე, რომლის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით.\nამავე კოდექსის 270-ე მუხლის პირველი და მე-2 ნაწილების თანახმად:\n1. საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის;\n2. საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 275-ე მუხლის თანახმად:\n1. პირის მიერ საგადასახადო დეკლარაციაში/გაანგარიშებაში გადასახადის თანხის შემცირება, თუ იგი გამოწვეულია საგადასახადო კონტროლის განმახორციელებელი ორგანოს მიერ პირის საგადასახადო ვალდებულების წარმოშობის მომენტის (პერიოდის) შეცვლით, იწვევს პირის დაჯარიმებას შემცირებული გადასახადის თანხის 10 პროცენტის ოდენობით. \n2. საგადასახადო დეკლარაციაში/გაანგარიშებაში გადასახადის თანხის შემცირება, გარდა ამ მუხლის პირველი, 2\n1\n და 2\n2\n ნაწილებით გათვალისწინებული შემთხვევებისა, იწვევს დაჯარიმებას შემცირებული გადასახადის თანხის 50 პროცენტის ოდენობით. \n2 \n1\n. საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტს არ აღემატება, იწვევს დაჯარიმებას შემცირებული გადასახადის თანხის 10 პროცენტის ოდენობით.\n2 \n2\n. საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტზე მეტია და 20 პროცენტს არ აღემატება, იწვევს დაჯარიმებას შემცირებული გადასახადის თანხის 25 პროცენტის ოდენობით.\nსაქართველოს საგადასახადო კოდექსის 269-ე მუხლის მე-7 ნაწილის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით. \nშემოსავლების სამსახური განმარტავს, რომ გადასახადის გადამხდელის კეთილსინდისიერება უკავშირდება მის მიერ დაშვებულ შეცდომას, გადამხდელი კეთილსინდისიერია იმ შემთხვევაში თუ სამართალდარღვევა გამოწვეულია მის მიერ დაშვებული შეცდომით (არცოდნით). კეთილსინდისიერება გულისხმობს პირის სუბიექტურ დამოკიდებულებას მის მიერ ჩადენილი ქმედებისადმი. პირი მოქმედებს საპატიებელი შეცდომის პირობებში ანუ მან არ იცოდა და არც შეიძლებოდა სცოდნოდა, რომ ჩადიოდა აკრძალულ ქმედებას (სამართალდარღვევას). საქართველოს საგადასახადო კოდექსის 269-ე მუხლის მე-7 ნაწილის მიზანია საგადასახადო პასუხისმგებლობისგან გაათავისუფლოს პირი, რომელიც სამართლებრივი შეცდომის არეალში მოქმედებდა, რადგან სამართლებრივი შეცდომის დროს პირი არასწორად აფასებს ჩადენილი ქმედების სამართლებრივ არსს და ამ ქმედებით გამოწვეულ სამართლებრივ შედეგს.\nშემოსავლების სამსახური მიუთითებს ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები, ამასთან, მომჩივანი ვერ უთითებს ფაქტობრივ და სამართლებრივ გარემოებებზე, რომლითაც დადასტურდება, რომ გადასახადის გადამხდელი საგადასახადო ვალდებულებების არაჯეროვნად შესრულებისას მოქმედებდა სამართლებრივი შეცდომის არეალში. შესაბამისად, საგადასახადო შემოწმების შედეგად დარიცხული ჯარიმის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება. \nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ :\n1. შპს „--------“ (ს/ნ „--------“) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/c1bd2456-0f32-4e90-9920-a38a25ebda2b",
        "type": "დოკუმენტი"
    },
    {
        "id": "cc939e1b-550e-4504-b3c7-bc5820efb53e",
        "title": "ბრძანება №26383/2/2025",
        "date": "2026-02-05T00:00:00",
        "content": "№26383/2/2025\n05 თებერვალი 2026\nგ ა დ ა წ ყ ვ ე ტ ი ლ ე ბ ა\nმომჩივანი: შპს „-------“ (ს/ნ -------) \nმოპასუხე: აუდიტის დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ, 29.01.2026 წელს განიხილა და მიიღო გადაწყვეტილება შპს ------- 25.12.2025 წელს რეგისტრირებულ საჩივარზე (რეგისტრაციის №26383/2/2025).\nდავის საგანი: \nშემოსავლების სამსახურის 10.09.2025 წლის №19914 ბრძანების აღსრულების შედეგები. \nგასაჩივრებული გადაწყვეტილება: \n1. აუდიტის დეპარტამენტის 8.10.2025 წლის №001-210 კორექტირებული საგადასახადო მოთხოვნა;\n2. შემოსავლების სამსახურის 10.12.2025 წლის №27220 ბრძანება. \nდარიცხული თანხა: 346 707.1 ლარი. \nმათ შორის:\nგადასახადი - 212 359.75 \nდღგ - 72 776.33\nსაშემოსავლო გადასახადი - 139 583.42\nჯარიმა - 103 595.70 \nსაურავი - 30 751.65\nფაქტების აღწერა/დარიცხვის საფუძვლები \nგადასახადის გადამხდელის საქმიანობას წარმოადგენს ------- წარმოება. რიგ შემთხვევებში ფიქსირდება მზა ------- შეძენა და შემდგომ მისი რეალიზაცია.\nშემოსავლების სამსახურის აუდიტის დეპარტამენტის მიერ ჩატარდა მომჩივნის საქმიანობის, 1.01.2024 წლიდან 1.02.2025 წლამდე პერიოდის, გასვლითი საგადასახადო შემოწმება. შემოწმების შედეგები აისახა 2025 წლის 27 ივნისის საგადასახადო შემოწმების აქტში, რომლის მიხედვით, სადავო დარიცხვა განპირობებული შემდეგი გარემოებებით:\nგადასახადის გადამხდელს ბუღალტრული აღრიცხვა ნაწარმოები აქვს ორისში, მის მიერ მიწოდებული ------- წარმოებისთვის საჭირო კალკულაციის მიხედვით, პროგრამაში წარმოების პროცესია აღრიცხული, ხოლო კალკულაციები არ არის დადასტურებული ექსპერტის მიერ. აღნიშნულ სფეროში დადგენილი სტანდარტების შესაბამისად, შემოწმების მიერ, განისაზღვრა მზა პროდუქციის გამოსავლიანობა და გამოვლინდა სხვაობები გადასახადის გადამხდელის მიერ წარმოებაში ჩართულ სასაქონლო-მატერიალურ ფასეულობების ოდენობასა და შემოწმების მიერ დადგენილ ოდენობას შორის. ზემოაღნიშნული ფაქტობრივი გარემოებიდან გამომდინარე, საგადასახადო კოდექსის 49-ე და 73-ე მუხლების საფუძველზე, გადასახადის გადამხდელის შემოსავლები განისაზღვრა არაპირდაპირი მეთოდით, კერძოდ, შეძენილი სასაქონლო-მატერიალური ფასეულობებისა და შემოწმებით განსაზღვრული გამოსავლიანობის გათვალისწინებით, გაანგარიშდა შესამოწმებელ პერიოდში წარმოებული მზა ------- რაოდენობა, რომელიც აღემატება გადასახადის გადამხდელის მიერ დოკუმენტურად რეალიზებული პროდუქციის რაოდენობას. შემოწმების მიერ, მზა ------- გაანგარიშებისას გათვალისწინებულ იქნა თუ რომელი მარკის, რა რაოდენობის ------- იქნა რეალიზებული და სასაქონლო-მატერიალური ფასეულობები წარმოებაში ჩართული იქნა რეალიზებული ------- სახეობების პროპორციულად. შემოწმების მიერ, დამატებით გამოვლენილი მზა პროდუქცია ჩაითვალა დოკუმენტურად დადასტურებული ფასით რეალიზებულად. აღნიშნულის გათვალისწინებით, საგადასახადო კოდექსის 159-ე და 163-ე მუხლების საფუძველზე, გაიზარდა დღგ-ით დასაბეგრი ბრუნვა, აგრეთვე დამატებით გამოვლენილი შემოსავალი, საგადასახადო კოდექსის 73-ე მუხლის მე-9 ნაწილის, 101-ე და 154-ე მუხლების თანახმად, განხილულ იქნა დირექტორზე გაცემულ ხელფასად. გადასახადის გადამხდელს დაერიცხა დღგ და საშემოსავლო გადასახადი, ასევე დაეკისრა ჯარიმა საგადასახადო კოდექსის 275-ე მუხლის თანახმად. \nშემოწმების აქტის საფუძველზე გამოიცა აუდიტის დეპარტამენტის 2025 წლის 30 ივნისის №14217 ბრძანება და №001-121 საგადასახადო მოთხოვნა, რაც გასაჩივრდა შემოსავლების სამსახურში. შემოსავლების სამსახურის 10.09.2025 წლის №19914 ბრძანებით საჩივარი ნაწილობრივ დაკმაყოფილდა, პირველ სადავო საკითხთან დაკავშირებით, აუდიტის დეპარტამენტს დაევალა, საგადასახადო ვალდებულებების განსაზღვრა გადასახადის გადამხდელის პროგრამაში ასახული ------- წარმოებისთვის საჭირო კალკულაციის შესაბამისად, ხოლო გადასახადის გადამხდელის მიერ დანაკლისად აღიარებული ნედლეულის (ცემენტის) ოდენობა განიხილოს შესამოწმებელ პერიოდში რეალიზებულად და აღნიშნულის შესაბამისად განახორციელოს საგადასახადო ვალდებულებების კორექტირება (შემცირება). დანარჩენ ნაწილში საჩივარი არ დაკმაყოფილდა.\nშემოსავლების სამსახურის 10.09.2025 წლის №19914 ბრძანება გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში, რომლის 17.10.2025 წლის №25949/2/2025 გადაწყვეტილებით საჩივარი არ დაკმაყოფილდა.\nშემოსავლების სამსახურის 2025 წლის 10 სექტემბრის №19914 ბრძანების აღსრულების შედეგად, აუდიტის დეპარტამენტის 2025 წლის 16 სექტემბრის დასკვნის საფუძველზე, შემოწმებით დარიცხული თანხები შემცირდა სულ 662 845 ლარით. აღნიშნულის საფუძველზე, გამოიცა აუდიტის დეპარტამენტის 2025 წლის 8 ოქტომბრის №001-210 კორექტირებული საგადასახადო მოთხოვნა, რაც გასაჩივრდა შემოსავლების სამსახურში.\nშემოსავლების სამსახურის 10.12.2025 წლის №27220 ბრძანებით საჩივარი არ დაკმაყოფილდა, რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში.\nშემოსავლების სამსახურის გადაწყვეტილების შინაარსი \nშემოსავლების სამსახური მიუთითებს საგადასახადო კოდექსის 304-ე მუხლის 2\n1\n ნაწილზე, საგადასახადო შემოწმების შედეგების გადაანგარიშების თაობაზე გამოცემული დასკვნის შინაარსზე, აღნიშნავს, რომ გადაანგარიშების ეტაპზე, შემოწმების მიერ საგადასახადო ვალდებულებები განისაზღვრა გადასახადის გადამხდელის პროგრამაში ასახული ------- წარმოებისთვის საჭირო კალკულაციის შესაბამისად, ხოლო გადასახადის გადამხდელის მიერ დანაკლისად აღიარებული ნედლეულის (ცემენტის) ოდენობა განხილულ იქნა შესამოწმებელ პერიოდში რეალიზებულად. აღნიშნულის შესაბამისად, შემცირებას დაექვემდებარა დღგ და საშემოსავლო გადასახადი, ასევე, შესაბამისი ოდენობის ჯარიმა.\nშემოსავლების სამსახური განმარტავს, რომ გადასახადის გადამხდელის საჩივარში გამოთქმული პრეტენზიები საფუძველს მოკლებულია. ამასთან, გადასახადის გადამხდელს წარმოდგენილ საჩივარში სადავო გარემოებად მითითებული აქვს ისეთი ფაქტობრივი გარემოება, რაც ბრძანებით არ დაკმაყოფილდა, ასევე, პირველად წარდგენილ საჩივარში არ ყოფილა სადავო გარემოება და შესაბამისად, არ ყოფილა დავალებული შესასრულებლად აუდიტის დეპარტამენტისთვის და მიიჩნევს, რომ შემოსავლების სამსახურის გადაწყვეტილების აღსრულება განხორციელებულია საქმისთვის არსებითი მნიშვნელობის მქონე ყველა გარემოებების გამოკვლევის/შესწავლის საფუძველზე, გასაჩივრებული ადმინისტრაციული აქტის შინაარსი შეესაბამება დავის განხილვისას მიღებულ გადაწყვეტილებას და არ არსებობს წარდგენილი საჩივრის დაკმაყოფილების საფუძველი. \nმომჩივნის არგუმენტაცია \nმომჩივანი საგადასახადო კოდექსის მე-8 მუხლის მე-11 ნაწილზე, ამავე კოდექსის 98\n3\n მუხლის მე-2 ნაწილზე, 160-ე მუხლის პირველ ნაწილზე, მე-3 ნაწილის „თ“ ქვეპუნქტზე მითითებით აღნიშნავს, რომ კომპანიის მიერ მოხდა დანაკლისის მოგების და დღგ-ით დაბეგვრა, შესაბამისად, აღნიშნული დანაკლისი არ უნდა განხილულიყო რეალიზებულ საქონლად. აღნიშნულმა გამოიწვია დამატებით საშემოსავლო გადასახადის დარიცხვა.\nმუხედავად იმისა, რომ დანაკლისი მოგების გადასახადით დაბეგრა, საგადასახადო ორგანო მიიჩნევს, რომ აღნიშნული წარმოადგენდა საშემოსავლო გადასახადით დასაბეგრ ქმედებას და დაერიცხა როგორც გადასახადი, ასევე ჯარიმა. იმ შემთხვევაში თუ, მისი პირველი მოთხოვნა არ დაკმაყოფილდება და დავის განმხილველი ორგანო მიიჩნევს, რომ დარიცხვა მართლზომიერია, საგადასახადო კოდექსის 269-ე მუხლის მე-7 ნაწილზე მითითებით, აღნიშნავს რომ სამართლებრივი შეცდომის არეალში მოქმედებდა, რადგან არასწორად აფასებს ჩადენილი ქმედების სამართლებრივ არსს და ამ ქმედებით გამოწვეულ სამართლებრივ შედეგს. სწამს, რომ მისი ქმედება კანონიერია და არ არის მართლსაწინააღმდეგო. განსახილველ შემთხვევაში, კონკრეტული ფაქტი, ცემენტის დანაკლისი გადასახადი გადამხდელმა დაბეგრა მოგების გადასახადით, ხოლო შემმოწმებელმა საშემოსავლო გადასახადით, გადასახადის ნაწილში თითქმის იდენტური დარიცხვა განხორციელდა, შესაბამისად ჯარიმის ნაწილში დავების განხილვის საბჭომ კეთილსინდისიერი გადამხდელი, რომელიც მოქმედება სამართლებრივი შეცდომის არეალში უნდა გაათავისუფლოს ამ ნაწილში დარიცხული ჯარიმისგან.\nრაც შეეხება შემოსავლების სამსახურის პოზიციას, რომ ზემოაღნიშნული საკითხი თავის დროზე არ დაკმაყოფილდა არ შეესაბამება სიმართლეს, რადგან გასაჩივრებული იყო შემდეგი საკითხები ა) საგადასახადო ვალდებულებების განსაზღვრა არაპირდაპირი მეთოდით; ბ) ჩამოწერილი მზა ------- რეალიზებულად განხილვა; გ) გაწეული გადაზიდვის მომსახურების დაბეგვრა იმ საფუძვლით, რომ კომპანიის ავტომობილები მითითებულია სასაქონლო ზედნადებებში. 2025 წლის 10 სექტემბრის №19914 ბრძანებით ნაწილობრივ დაკმაყოფილდა საჩივარი, შესაბამისად არცერთი ზემოაღნიშნული საკითხი არ წარმოადგენს ამჟამად განსახილველ საკითხს, რადგან ამ შემთხვევაში, სადავო არის გადასახადის გადამხდელის მიერ დანაკლისად აღიარებული ნედლეულის (ცემენტის) შესამოწმებელ პერიოდში რეალიზებულად განხილვა, რაც წინა აქტში საერთოდ არ იყო ნახსენები და შესაბამისად არ იყო სადავო, აღნიშნული სადავო გახდა გადაანგარიშების დასკვნის გამოცემის გამო, რადგანც დასკვნაში მიეთითა პირველად ზემოაღნიშნული საკითხი.\nდავების განხილვის საბჭო \nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი არ უნდა დაკმაყოფილდეს შემდეგ გარემოებათა გამო:\nდადგენილია, რომ შემოწმებით დარიცხული თანხები გასაჩივრდა შემოსავლების სამსახურში და 10.09.2025 წლის №19914 ბრძანებით საჩივარი ნაწილობრივ დაკმაყოფილდა, კერძოდ, პირველ სადავო საკითხთან დაკავშირებით, აუდიტის დეპარტამენტს დაევალა, საგადასახადო ვალდებულებების განსაზღვრა გადასახადის გადამხდელის პროგრამაში ასახული ------- წარმოებისთვის საჭირო კალკულაციის შესაბამისად, ხოლო გადასახადის გადამხდელის მიერ დანაკლისად აღიარებული ნედლეულის (ცემენტის) ოდენობა განიხილოს შესამოწმებელ პერიოდში რეალიზებულად და აღნიშნულის შესაბამისად განახორციელოს საგადასახადო ვალდებულებების კორექტირება (შემცირება).\nხსენებული ბრძანებით მიღებული გადაწყვეტილების საფუძველზე, შემოწმებით დარიცხული თანხები შემცირდა, ხოლო საგადასახადო შემოწმების შედეგების გადაანგარიშების თაობაზე გამოცემული აუდიტის დეპარტამენტის 2025 წლის 16 სექტემბრის დასკვნის მიხედვით ირკვევა შემდეგი: \nშემოსავლების სამსახურის ბრძანების შესაბამისად, შემოწმების მიერ საგადასახადო ვალდებულებები განისაზღვრა გადასახადის გადამხდელის პროგრამაში ასახული ------- წარმოებისთვის საჭირო კალკულაციის შესაბამისად, ხოლო გადასახადის გადამხდელის მიერ დანაკლისად აღიარებული ნედლეულის (ცემენტის) ოდენობა განხილულ იქნა შესამოწმებელ პერიოდში რეალიზებულად. აღნიშნულის შესაბამისად, შემცირებას დაექვემდებარა დღგ და საშემოსავლო გადასახადი, ასევე, საგადასახადო კოდექსის 275-ე მუხლით დარიცხული ჯარიმა.\nმომჩივანი არ ეთანხმება გადაანგარიშების შედეგებს და აღნიშნავს, რომ დანაკლისი დაიბეგრა მოგების გადასახადით და დღგ-ით, შესაბამისად აღნიშნული დანაკლისი აღარ უნდა განხილულიყო რეალიზებულ საქონლად. აღნიშნულმა გამოიწვია დამატებით საშემოსავლო გადასახადის დარიცხვა, ამჟამად სადავო საკითხს წარმოადგენს გადასახადის გადამხდელის მიერ დანაკლისად აღიარებული ნედლეულის (ცემენტის) შესამოწმებელ პერიოდში რეალიზებულად განხილვა, რაც აქამდე არ იყო ნახსენები აქტში, შესაბამისად სადავო და რომ აღნიშნული სადავო გახდა გადაანგარიშების დასკვნის გამოცემის გამო, რადგანაც დასკვნაში მიეთითა პირველად ზემოაღნიშნული საკითხი.\nაუდიტის დეპარტამენტი 28.01.2026 წლის №5935-21-14 წერილით წარმოდგენილ ინფორმაციაში მომჩივნის არგუმენტებზე აღნიშნავს, რომ გადასახადის გადამხდელს მის მიერვე აღიარებული დანაკლისი მოგების გადასახადით და დღგ-ით დაბეგრილი ქონდა შესამოწმებელი პერიოდის შემდგომ პერიოდში. კერძოდ 2025 წლის მარტის თვის საანგარიშო პერიოდში. აღნიშნული დანაკლისი დაბეგრილია შემოწმების ბრძანების ჩაბარების შემდგომ, დაზუსტებული დეკლარაციების მეშვეობით. გარდა ამისა, გადასახადის გადამხდელის მიერ აღიარებული ცემენტის დანაკლისით, შემოწმების აქტით, განხორციელდა ------- წარმოება და შესამოწმებელ პერიოდში ჩანაწილება, რაც მოცულია აქტის პირველი საკითხით (არაპირდაპირი). შემოსავლების სამსახურის 2025 წლის 10 სექტემბრის გადაწყვეტილებით კი მოხდა საკითხის გადაკვალიფიცირება და აღნიშნული დანაკლისი ჩაითვალა ცემენტის რეალიზაციად.\nამასთან აღსანიშნავია, რომ შემოსავლების სამსახურის 10.09.2025 წლის №19914 ბრძანებით მიღებულ ზემოაღნიშნულ გადაწყვეტილებას დანაკლისის ნაწილში საფუძვლად დაედო როგორც მომჩივნის არგუმენტაცია, არაპირდაპირი მეთოდით საგადასახადო ვალდებულებების განსაზღვრასთან დაკავშირებით, ისე აუდიტის დეპარტამენტის ინფორმაცია, 2025 წლის მარტის თვეში გადასახადის გადამხდელის მიერ დეკლარირებული ცემენტის დანაკლისისგან შემოწმების მიერ, დამატებით წარმოებულ და რეალიზებულ ------- განხილვის თაობაზე და აღნიშნულის გათვალისწინებით, შემოსავლების სამსახურმა ------- წარმოების ნაწილში არაპირდაპირი მეთოდის გამოყენება, ------- წარმოებისთვის საჭირო კალკულაციის ცვლილება და ამის საფუძველზე მიღებული ნედლეულითა და გადასახადის გადამხდელის მიერ დანაკლისად აღიარებული ცემენტით დამატებით ------- წარმოება არამართლზომიერად მიიჩნია, რაც დაფიქსირებულია კიდეც შემოსავლების სამსახურის ხსენებულ ბრძანებაში.\nსაქმესთან არსებული მასალების, მხარეთა არგუმენტაციის და ფაქტობრივი გარემოებების გათვალისწინებით, საბჭო მიიჩნევს, რომ შემოსავლების სამსახურის 10.09.2025 წლის №19914 ბრძანების აღსრულება განხორციელებულია ამავე ბრძანებით მიღებული გადაწყვეტილების შესაბამისად, საქმისთვის მნიშვნელობის მქონე ყველა გარემოებების შესწავლის საფუძველზე, შემოსავლების სამსახურის სადავო ბრძანება მართლზომიერია, არ არსებობს მისი გაუქმების და მომჩივნის მოთხოვნის დაკმაყოფილების საფუძველი.\nრაც შეეხება 8.10.2025 წლის №001-210 კორექტირებულ საგადასახადო მოთხოვნით, სადავო საკითხის ნაწილში დაკისრებული ჯარიმისგან გათავისუფლებას საგადასახადო კოდექსის 269-ე მუხლის მე-7 ნაწილის საფუძველზე, საბჭო აღნიშნავს, რომ განსახილველ შემთხვევაში სადავოა (გასაჩივრებულია) შემოსავლების სამსახურის 10.09.2025 წლის №19914 ბრძანების აღსრულების საკითხი - რამდენად სწორად და სრულად აღსრულდა აღნიშნული გადაწყვეტილება აუდიტის დეპარტამენტის მიერ. შესაბამისად, საბჭო ვერ გასცდება აღნიშნულ ფარგლებს.\nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „გ“ ქვეპუნქტით და გადაწყვიტა: \n1. საჩივარი არ დაკმაყოფილდეს;\n2. გადაწყვეტილება შეიძლება გასაჩივრდეს თბილისის საქალაქო სასამართლოში (თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/cc939e1b-550e-4504-b3c7-bc5820efb53e",
        "type": "დოკუმენტი"
    },
    {
        "id": "30f89036-e214-4692-8ce6-8109b7e2d62e",
        "title": "ბრძანება №2401",
        "date": "2026-02-06T00:00:00",
        "content": "N 2401\n06 თებერვალი 2026\nბ რ ძ ა ნ ე ბ ა \nი/მ ------ (ს/ნ ---------------) \n(მის.: -----------------) \n2026 წლის 26 იანვრის საჩივრის \nდაკმაყოფილებაზე უარის თქმის თაობაზე \nშემოსავლების სამსახურმა დავების განხილვის საბჭოს 2026 წლის 28 იანვრის სხდომაზე (ოქმი №7) განიხილა ი/მ ----- (ს/ნ ----) 2026 წლის 26 იანვრის №100364/1/2026 საჩივარი, შემოსავლების სამსახურის აუდიტის დეპარტამენტის 2025 წლის 25 დეკემბრის №007-395 საგადასახადო მოთხოვნასთან დაკავშირებით. \nსადავო საკითხი: \nგადასახადის გადამხდელი განმარტავს, რომ არ ჰქონდა ბუღალტრული აღრიცხვის შესაბამისი ცოდნა, ასევე, ინფორმაცია იმასთან დაკავშირებით, შეძენილი საქონლისა და ღორის ხორცი ადგილობრივი წარმოების იყო თუ იმპორტირებული, რამაც გამოიწვია დღგ-ის გადამხდელად რეგისტრაციის ვალდებულება. აცხადებს, რომ მზად არის გადაიხადოს გადასახადი, თუმცა შეფარდებული სანქცია ორჯერ აღემატება გადასახადს, რაც მძიმე ეკონომიკური ტვირთია მისთვის. შესაბამისად, ითხოვს შეფარდებული სანქციის გაუქმებას.\nფაქტობრივი გარემოებები:\nსაქმის მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 13 იანვრის №42 ბრძანების საფუძველზე ჩატარდა ი/მ ------ (ს/ნ -----) საქმიანობის კამერალური საგადასახადო შემოწმება დავების განხილვის სამსახურის 2024 წლის 27 დეკემბრის №24200/2/2024 გადაწყვეტილებაში მითითებული საკითხების ბიუჯეტთან ანგარიშსწორების სისწორის განსაზღვრის მიზნით. შემოწმების შედეგებზე 2025 წლის 24 დეკემბერს შედგენილ იქნა საგადასახადო შემოწმების აქტი, გამოიცა 2025 წლის 25 დეკემბრის №28335 ბრძანება და ამავე თარიღის №007-395 საგადასახადო მოთხოვნა, რომლის მიხედვით გადასახადის გადამხდელს დამატებით გადასახდელად განესაზღვრა სულ 29 483 ლარი, მათ შორის, გადასახადი 9 845 ლარი, ჯარიმა 14 702 ლარი, საურავი 4 936 ლარი. \nსაგადასახადო შემოწმების აქტის მიხედვით საგადასახადო ვალდებულებები განსაზღვრულია შემდეგი გარემოებებით: \nი/მ ------ საქმიანობას წარმოადგენს ადგილობრივ ბაზარზე ხორცით ვაჭრობა. შემოწმების მიერ შესწავლილ იქნა შემოსავლების სამსახურის გადასახადების ადმინისტრირების საინფორმაციო სისტემაში არსებული ინფორმაცია/დოკუმენტაცია, საგადასახადო მონიტორინგის დეპარტამენტის მიერ მოწოდებული ინფორმაცია/დოკუმენტაცია სასაქონლო მატერიალური ფასეულობების ინვენტარიზაციის შესახებ და სხვა. შემოწმების მიერ დაანგარიშდა 2022 წლის ერთობლივი შემოსავალი. შედეგად, გამოვლინდა სხვაობები გადასახადის გადამხდელის მიერ დეკლარირებულ და შემოწმებით დადგენილ ერთობლივ შემოსავალს შორის. შესაბამისად, საქართველოს საგადასახადო კოდექსის მე-100 მუხლის გათვალისწინებით, პირს დაერიცხა გადასახადი და ჯარიმა ამავე კოდექსის 275-ე მუხლის მიხედვით. \nგადასახადის გადამხდელი არ არის დღგ-ის გადამხდელად რეგისტრირებული. შესწავლის შედეგად დგინდება, რომ მეწარმის მიერ ხორციელდება იმპორტირებული ღორის ხორცის შეძენა, რომელიც არ ხვდება დღგ-ით დასაბეგრ ოპერაციებში. შემოწმების მიერ განსაზღვრულ იქნა გადასახადის გადამხდელის დღგ-ის სავალდებულო რეგისტრაციის თარიღი, 2022 წლის 5 მარტი და დაანგარიშდა დღგით დასაბეგრი ბრუნვები. შედეგად, საქართველოს საგადასახადო კოდექსის 165-ე და 159-ე მუხლების გათვალისწინებით, პირს დაერიცხა გადასახადი და ამავე კოდექსის 282-ე მუხლით განსაზღვრული ჯარიმა. \nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-2 ნაწილის მიხედვით, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში. ამავე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები. \nსადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 43-ე მუხლის მე-4 ნაწილზე, რომლის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა. \nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით.\nსაქართველოს საგადასახადო კოდექსის 270-ე მუხლის პირველი ნაწილის თანახმად, საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის. ამავე მუხლის მე-2 ნაწილის თანახმად, საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 272-ე მუხლის პირველი ნაწილის თანახმად, საურავი არის საგადასახადო სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის. \nსაქართველოს საგადასახადო კოდექსის 275-ე მუხლის თანახმად:\n1. პირის მიერ საგადასახადო დეკლარაციაში/გაანგარიშებაში გადასახადის თანხის შემცირება, თუ იგი გამოწვეულია საგადასახადო კონტროლის განმახორციელებელი ორგანოს მიერ პირის საგადასახადო ვალდებულების წარმოშობის მომენტის (პერიოდის) შეცვლით, იწვევს პირის დაჯარიმებას შემცირებული გადასახადის თანხის 10 პროცენტის ოდენობით.\n2. საგადასახადო დეკლარაციაში/გაანგარიშებაში გადასახადის თანხის შემცირება, გარდა ამ მუხლის პირველი, 2\n1\n და 2\n2\n ნაწილებით გათვალისწინებული შემთხვევებისა, იწვევს დაჯარიმებას შემცირებული გადასახადის თანხის 50 პროცენტის ოდენობით. \n2\n1 \n.საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტს არ აღემატება, იწვევს დაჯარიმებას შემცირებული გადასახადის თანხის 10 პროცენტის ოდენობით.\n2\n2\n . საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტზე მეტია და 20 პროცენტს არ აღემატება, იწვევს დაჯარიმებას შემცირებული გადასახადის თანხის 25 პროცენტის ოდენობით.\nსაქართველოს საგადასახადო კოდექსის 282-ე მუხლის პირველი ნაწილის თანახმად, დღგ-ის გადამხდელად რეგისტრაციის გარეშე საქმიანობა იწვევს პირის დაჯარიმებას რეგისტრაციის გარეშე საქმიანობის პერიოდში განხორციელებული დღგ-ით დასაბეგრი ოპერაციების (გარდა გათავისუფლებული ოპერაციებისა) თანხის 5 პროცენტის ოდენობით. \nსაქართველოს საგადასახადო კოდექსის 269-ე მუხლის მე-7 ნაწილის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.\nშემოსავლების სამსახური განმარტავს, რომ გადასახადის გადამხდელის კეთილსინდისიერება უკავშირდება მის მიერ დაშვებულ შეცდომას, გადამხდელი კეთილსინდისიერია იმ შემთხვევაში თუ სამართალდარღვევა გამოწვეულია მის მიერ დაშვებული შეცდომით (არცოდნით). კეთილსინდისიერება გულისხმობს პირის სუბიექტურ დამოკიდებულებას მის მიერ ჩადენილი ქმედებისადმი. პირი მოქმედებს საპატიებელი შეცდომის პირობებში ანუ მან არ იცოდა და არც შეიძლებოდა სცოდნოდა, რომ ჩადიოდა აკრძალულ ქმედებას (სამართალდარღვევას). საქართველოს საგადასახადო კოდექსის 269-ე მუხლის მე-7 ნაწილის მიზანია საგადასახადო პასუხისმგებლობისგან გაათავისუფლოს პირი, რომელიც სამართლებრივი შეცდომის არეალში მოქმედებდა, რადგან სამართლებრივი შეცდომის დროს პირი არასწორად აფასებს ჩადენილი ქმედების სამართლებრივ არსს და ამ ქმედებით გამოწვეულ სამართლებრივ შედეგს.\nშემოსავლების სამსახური მიუთითებს ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები, ამასთან, მომჩივანი ვერ უთითებს ფაქტობრივ და სამართლებრივ გარემოებებზე, რომლითაც დადასტურდება, რომ გადასახადის გადამხდელი საგადასახადო ვალდებულებების არაჯეროვნად შესრულებისას მოქმედებდა სამართლებრივი შეცდომის არეალში. შესაბამისად, საგადასახადო შემოწმების შედეგად დარიცხული სანქციის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება.\nსაქართველოს საგადასახადო კოდექსის 304-ე მუხლის საფუძველზე, \nვ ბ რ ძ ა ნ ე ბ: \n1. ი/მ ----- (ს/ნ ----) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/30f89036-e214-4692-8ce6-8109b7e2d62e",
        "type": "დოკუმენტი"
    },
    {
        "id": "2cdc264f-7ba8-4700-b40f-db1a19c34658",
        "title": "ბრძანება №2152",
        "date": "2026-02-03T00:00:00",
        "content": "N 2152\n03 თებერვალი 2026\nბრძანება\nშპს „-------“ (ს/ნ „-------“)\n(ფაქტ. მის.: „-------“)\n2025 წლის 16 ოქტომბრის, 17 ოქტომბრის და 3 ნოემბრის საჩივრების\nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 29 იანვრის სხდომაზე (ოქმი №8) განიხილა საქართველოს ფინანსთა სამინისტროსთან არსებული დავების განხილვის საბჭოს 2026 წლის 5 იანვრის №26296/2/2025 გადაწყვეტილებით ხელახლა განსახილველად დაბრუნებული შპს „--------“ (ს/ნ „-------“) 2025 წლის 16 ოქტომბრის №98383/1/2025, 17 ოქტომბრის №98414/1/2025 და 3 ნოემბრის №CA00412515953944 (რეგ. №173907/21 და №174006/21) საჩივრები, შემოსავლების სამსახურის აუდიტის დეპარტამენტის 2025 წლის 18 სექტემბრის №002-137 საგადასახადო მოთხოვნასთან დაკავშირებით. \nსადავო საკითხი: \nგადასახადის გადამხდელი არ ეთანხმება არაპირდაპირი მეთოდის გამოყენებას, გაანგარიშებულ ფასნამატს და აღნიშნულის საფუძველზე განსაზღვრულ საგადასახადო ვალდებულებებს. აცხადებს, რომ საკუთარი ფართიდან ახორციელებს საცალო და საბითუმო ვაჭრობას. განმარტავს, რომ საქონლის მიწოდების ფასი დამოკიდებულია გადამხდელის მიერ პერიოდის განმავლობაში შეკვეთილი საქონლის რაოდენობაზე. მიუთითებს, რომ ახალი საქონლის დასაწყობების მიზნით საწარმო ცდილობს ყოველი სასაქონლო პარტიის განაშთვას, შესაბამისად, წინა საქონლის პარტიიდან დარჩენილი საქონლის რაოდენობაზე საწარმო მარჟას ამცირებს, რომლითაც ამოიყიდება საცალო გაყიდვით დარჩენილი მცირე ნაშთი, თუმცა, მთლიან შესყიდულ პარტიაზე რჩება სოლიდური მოგება, რომელიც შემოწმებისას არ იქნა გათვალისწინებული. აცხადებს, რომ საბუღალტრო პროგრამაში ზედმიწევნით არის აღწერილი საკონტროლო-სალარო აპარატის გამოყენებით გაყიდული საქონლის ჩამოწერა, კერძოდ, ყოველ გაყიდულ საქონელზე გამოწერილ ქვითარზე შესაბამისი ნომრით არის ჩამოწერილი საქონელი, შესაბამისად, შესაძლებელია გაყიდული საქონლისა და ჩამოწერილი პროდუქციის იდენტიფიცირება, რომლის დასადასტურებლად საჩივარზე თანდართული აქვს სასაქონლო ზედნადებებისა და ქვითრების რეესტრი. \nფაქტობრივი გარემოებები: \nსაქმის მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 17 მარტის №4415 ბრძანების საფუძველზე ჩატარდა შპს „--------“ (ს/ნ „-------“) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2024 წლის პირველი იანვრიდან 2025 წლის პირველ თებერვლამდე საანგარიშო პერიოდები. შემოწმების შედეგებზე 2025 წლის 12 სექტემბერს შედგენილ იქნა საგადასახადო შემოწმების აქტი, გამოიცა 2025 წლის 18 სექტემბრის №20521 ბრძანება და ამავე თარიღის №002-137 საგადასახადო მოთხოვნა, რომლის მიხედვით გადამხდელს დამატებით გადასახდელად განესაზღვრა სულ 315 557 ლარი, მათ შორის, გადასახადი 197 614 ლარი, ჯარიმა 91 360ლარი, საურავი 26 583 ლარი. \nზემოაღნიშნული საგადასახადო მოთხოვნა გადასახადის გადამხდელის მიერ გასაჩივრდა შემოსავლების სამსახურში, რომლის 2025 წლის 17 ნოემბრის №25132 ბრძანებით საჩივრები არ დაკმაყოფილდა. აღნიშნული ბრძანება გასაჩივრდა საქართველოს ფინანსთა სამინისტროსთან არსებული დავების განხილვის საბჭოში, რომლის 2026 წლის 5 იანვრის №26296/2/2025 გადაწყვეტილებით გაუქმდა შემოსავლების სამსახურის 2025 წლის 17 ნოემბრის №25132 ბრძანება და საჩივარი ხელახლა განსახილველად დაუბრუნდა შემოსავლების სამსახურს.\nსაქართველოს ფინანსთა სამინისტროსთან არსებული დავების განხილვის საბჭოს 2026 წლის 5 იანვრის №26296/2/2025 გადაწყვეტილებაში მითითებულია შემდეგი:\n„საბჭო აღნიშნავს, რომ განსახილველ შემთხვევაში, საქმეში არსებული მასალებიდან სადავო საკითხებთან დაკავშირებული ფაქტობრივი გარემოებები სრულად ვერ დგინდება, ხოლო მათი ნაწილი სადავოა. მომჩივნის განმარტებით, შემოსავლების სამსახურში საჩივრის განხილვისას მისი არგუმენტაციისა და მტკიცებულებების საფუძვლიანი შესწავლა და გაანალიზება არ მომხდარა. შესაბამისად, შემოსავლების სამსახურის მიერ სათანადოდ არ არის გამოკვლეული სადავო საკითხები. \nსაქართველოს მთავრობის 2011 წლის 14 დეკემბრის №473 დადგენილებით დამტკიცებული „დავის განმხილველი ორგანოების რეგლამენტის“ 33-ე მუხლის პირველი პუნქტის „ბ“ ქვეპუნქტის თანახმად, დავების განხილვის საბჭო უფლებამოსილია გააუქმოს შემოსავლების სამსახურის მიერ დავის განხილვისას მიღებული გადაწყვეტილება და საქმე დაუბრუნოს შემოსავლების სამსახურს ხელახლა განსახილველად, თუ შემოსავლების სამსახურს სათანადოდ არ გამოუკვლევია საქმისათვის არსებითად მნიშვნელოვანი სამართლებრივი ან/და ფაქტობრივი გარემოებები. \nსაბჭო მიუთითებს საქმის გარემოებებზე, მხარეთა არგუმენტაციაზე და მიიჩნევს, რომ არაპირდაპირი მეთოდის გამოყენების საფუძვლები და ფასნამატის საკითხი მოითხოვს დამატებით შესწავლას, რისთვისაც საჩივარი ხელახლა განსახილველად უნდა დაუბრუნდეს შემოსავლების სამსახურს.“\nსაგადასახადო შემოწმების აქტის მიხედვით საგადასახადო ვალდებულებები განსაზღვრულია შემდეგი გარემოებებით: \nგადასახადის გადამხდელის საქმიანობას წარმოადგენს რძის პროდუქტებით ვაჭრობა. საქონელი შეძენილია იმპორტის საშუალებით და ასევე, ადგილობრივ ბაზარზე. საწარმოს მიერ წარმოდგენილი დღგ-ის დეკლარაციების თანახმად, დღგ-ით დასაბეგრი ბრუნვა შეადგენს 9 629 276 ლარს, ხოლო ბუღალტრულ პროგრამა „ორისში“ 9 674 421 ლარს. შესამოწმებელ პერიოდში გადამხდელს უფიქსირდება დოკუმენტური რეალიზაცია 6 349 352 ლარის ოდენობით (დღგ-ის გარეშე), რაც დეკლარირებული ბრუნვის 66%-ს შეადგენს. გადასახადის გადამხდელს საგადასახადო შემოწმების პროცესში წარმოდგენილი აქვს ბუღალტრული აღრიცხვის ელექტრონული პროგრამა „ორისი“, სადაც რეალიზებული საქონელი ჩამოიწერება ყოველდღიურად, ხოლო დოკუმენტის გარეშე რეალიზებული საქონლიდან მიღებული შემოსავალი აღირიცხება ჯამურად, საიდანაც არ იდენტიფიცირდება ერთეულის რეალიზაციიდან მიღებული თანხა. აღნიშნულის შესწავლის შედეგად დადგინდა, რომ დოკუმენტური ფასნამატი შეადგენს საშუალოდ დაახლოებით 15,8%-ს, კერძოდ, 2024 წელს - 15,9%-ს, ხოლო 2025 წელს - 14,8%-ს. შესამოწმებელ პერიოდში გადასახადის გადამხდელის მიერ დეკლარირებული ფასნამატი შეადგენს დაახლოებით 11%-ს. შედეგად, გადასახადის გადამხდელის საგადასახადო ვალდებულებები განისაზღვრა არაპირდაპირი მეთოდის გამოყენებით, კერძოდ, შემოწმების მიერ დოკუმენტის გარეშე რეალიზებულ საქონელზე გავრცელდა დოკუმენტური ფასნამატი წლების მიხედვით (საშუალოდ 15,8%). შესაბამისად, შემოწმებით დადგენილმა დღგ-ით დასაბეგრმა ბრუნვამ შეადგინა 10 035 965 ლარი. ამასთან, საგადასახადო შემოწმების პროცესში განხორციელდა ფულადი სახსრების მოძრაობის ანალიზი „ცალკეულ შემთხვევებში პირის საგადასახადო ვალდებულებების განსაზღვრის მიზნით მეთოდური მითითებების დამტკიცების თაობაზე“ შემოსავლების სამსახურის უფროსის 2019 წლის 8 ივლისის №22708 ბრძანების დანართი №9-ის მიხედვით და განისაზღვრა არაგონივრული ნაშთის ოდენობა 472 297 ლარის ოდენობით, რაც ჩაითვალა დირექტორზე გაცემულ ხელფასად შესამოწმებელი პერიოდის ბოლოს. შედეგად, გადასახადის გადამხდელს დაერიცხა დღგ, საშემოსავლო გადასახადი და საქართველოს საგადასახადო კოდექსის 275-ე მუხლით განსაზღვრული ჯარიმა. \nშემოსავლების სამსახურმა განიხილა წარმოდგენილი საჩივრები და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო:\nსაქართველოს საგადასახადო კოდექსის 306-ე მუხლის მე-2 ნაწილის თანახმად, დავის განმხილველი ორგანოს ძალაში შესული გადაწყვეტილების შესრულება სავალდებულოა.\nსაქართველოს საგადასახადო კოდექსის 302-ე მუხლის მე-2 ნაწილის მიხედვით, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში. ამავე მუხლის მე-6 ნაწილის მიხედვით, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nსადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 49-ე მუხლის პირველი ნაწილის „ე“ ქვეპუნქტის თანახმად, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით - სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში. \nსაქართველოს საგადასახადო კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას \nსაქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნქტის მიხედვით, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა.\nსაქართველოს საგადასახადო კოდექსის 158-ე მუხლის პირველი ნაწილის თანახმად, დღგ-ით დასაბეგრ პირად (შემდგომ - დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა. \nსაქართველოს საგადასახადო კოდექსის 159-ე მუხლის პირველი ნაწილის „ა“ ქვეპუნქტის თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:\n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც. \nშემოსავლების სამსახური მიუთითებს საქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტზე, რომლის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს. ამავე მუხლის მე-4 ნაწილის თანახმად, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს.\nსაქართველოს საგადასახადო კოდექსის 101-ე მუხლის პირველი ნაწილის თანახმად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაქართველოს საგადასახადო კოდექსის 154-ე მუხლის პირველი ნაწილის „ა“ ქვეპუნქტის მიხედვით, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს. \nამავე მუხლის მე-2 ნაწილის „ა“ და „ბ“ ქვეპუნქტების თანახმად, გადახდის წყაროსთან გადასახადის დაკავებისას:\nა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი ვალდებულია ბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა. \nდადგენილი ფაქტობრივი გარემოებაა, რომ შესამოწმებელ პერიოდში გადამხდელს უფიქსირდება დოკუმენტური რეალიზაცია 6 349 352 ლარის ოდენობით (დღგ-ის გარეშე), რაც დეკლარირებული ბრუნვის 66%-ს შეადგენს. გადამხდელს საგადასახადო შემოწმების პროცესში წარდგენილი აქვს ბუღალტრული აღრიცხვის პროგრამა, სადაც რეალიზებული საქონელი ჩამოიწერება ყოველდღიურად, ხოლო დოკუმენტის გარეშე რეალიზებული საქონლიდან მიღებული შემოსავალი აღირიცხება ჯამურად, საიდანაც არ იდენტიფიცირდება ერთეულის რეალიზაციიდან მიღებული თანხა. აღნიშნულის შესწავლის შედეგად დადგინდა, რომ დოკუმენტური ფასნამატი შეადგენს დაახლოებით 15,8%. შესამოწმებელ პერიოდში გადამხდელის მიერ დეკლარირებული ფასნამატი კი დაახლოებით 11%-ს. შედეგად, გადასახადის გადამხდელის საგადასახადო ვალდებულებები განისაზღვრა არაპირდაპირი მეთოდის გამოყენებით, კერძოდ, შემოწმების მიერ დოკუმენტის გარეშე რეალიზებულ საქონელზე გავრცელდა დოკუმენტური ფასნამატი წლების მიხედვით (საშუალოდ 15,8%). ამასთან, შემოწმების მიერ შესწავლილ იქნა ფულადი სახსრების მოძრაობა და დადგინდა სალაროს არაგონივრული ნაშთი, რაც შესამოწმებელი პერიოდის ბოლოს, ჩაითვალა დირექტორზე გაცემულ ხელფასად.\nგადასახადის გადამხდელის მიერ საჩივრებში წარმოდგენილ არგუმენტებთან დაკავშირებით, შემოსავლების სამსახური ყურადღებას ამახვილებს აუდიტის დეპარტამენტის მიერ მოწოდებულ ინფორმაციაზე, რომლის მიხედვით, გადასახადის გადამხდელის მიერ წარდგენილი ბუღალტრული აღრიცხვის პროგრამის მიხედვით შეუძლებელი იყო დაბეგვრის ობიექტის დადგენა, კერძოდ, გადამხდელს უფიქსირდება არაიდენტიფიცირებადი რეალიზაციები. ამასთან, დოკუმენტის გარეშე რეალიზებული საქონლიდან (რაც შეადგენს რეალიზებული საქონლის 40%-ს) მიღებული შემოსავალი აღრიცხულია ჯამურად, ჩეკების მიხედვით, შესაბამისად, შეუძლებელი იყო დოკუმენტის გარეშე რეალიზებული საქონლის ერთეულის სარეალიზაციო ფასის დადგენა. იმ შემთხვევაში, როდესაც გადამხდელის მიერ წარდგენილ პროგრამაზე დაყრდნობით (სადაც გატარებები შესრულებულია ოპერაციის განხორციელებიდან თვეების შემდეგ) იდენტიფიცირებადია რეალიზაცია, დოკუმენტის გარეშე რეალიზებული საქონლის ფასნამატი მნიშვნელოვნად დაბალია დოკუმენტით რეალიზებული საქონლის ფასნამატზე, კერძოდ, ისეთ საქონელზე, როგორიცაა რძის ფხვნილი, კარაქი, ზეთი, რძის ცხიმის შემცვლელი, რომელთა წილიც მაღალია რეალიზაციაში, საშუალო შეწონილი დოკუმენტური ფასნამატები შეადგენს შესაბამისად 16%, 16%, 14% და 8%-ს, ხოლო პროგრამის მიხედვით, არადოკუმენტური რეალიზაციის საშუალო შეწონილი ფასნამატები 5%, 6%, 3%, 4%-ია. აღნიშნულთან დაკავშირებით, არც საგადასახადო შემოწმების პროცესში და არც დავების წარმოების ეტაპზე გადასახადის გადამხდელის მიერ არ იქნა მოწოდებული რაიმე სახის მტკიცებულება/სააღრიცხვო დოკუმენტაცია, რომლის მიხედვით შესაძლებელი იქნებოდა კონკრეტული სამეურნეო ოპერაციის დაწყებას, მიმდინარეობასა და დასრულებას (შედეგს) შორის კავშირის დადგენა (კერძოდ, გადამხდელს არ გააჩნია ისეთი სააღრიცხვო დოკუმენტაცია, რომლითაც შესაძლებელი იქნება თითოეული საქონლის შეძენა-რეალიზაციის ოპერაციის იდენტიფიცირება). ამასთან, დავის ეტაპზე წარმოდგენილ იქნა ბუღალტრული აღრიცხვის პროგრამის ასლი, რომელიც მოწოდებული იყო შემოწმების პროცესშიც, ასევე, რამდენიმე სასაქონლო ზედნადები და საკონტროლო-სალარო აპარატიდან ამობეჭდილი ქვითრების რეესტრი. აღნიშნული მონაცემებით, გადასახადის გადამხდელმა რამდენიმე დოკუმენტური რეალიზაცია დააკავშირა საკონტროლო-სალარო აპარატიდან გამოწერილ ჩეკთან (გადამხდელის მიერ წარმოდგენილი დოკუმენტების შესწავლის შედეგად გამოვლინდა შემოწმების მიერ გამოყენებული ფასნამატის შესაბამისი ფასნამატი), რაც გავლენას არ ახდენს საგადასახადო შემოწმების შედეგებზე. გარდა აღნიშნულისა, გადასახადის გადამხდელს,შესამოწმებელი პერიოდის დასაწყისში უფიქსირდებოდა სმფ-ის ბუღალტრული ნაშთი 620 129 ლარის ოდენობით, ხოლო საბოლოოო ნაშთი 556 890 ლარი, რაც სრულად იქნა რეალიზებული შესამოწმებელი პერიოდის შემდგომ, 2025 წლის აპრილის თვიდან. საგადასახადო შემოწმების დაწყებიდან კი საწარმომ შეაჩერა საქმიანობა. შესამოწმებელი პერიოდის განმავლობაში, სმფ-ის ნაშთის მინიმალური ოდენობა შეადგენდა 277 300 ლარს.\nშემოსავლების სამსახური აღნიშნავს, რომ საქართველოს ფინანსთა სამინისტროსთან არსებული დავების განხილვის საბჭოს გადაწყვეტილების შესაბამისად, საკითხის დამატებით შესწავლა/გამოკვლევის შედეგად არ გამოვლინდა ისეთი ფაქტობრივი გარემოებები და სამართლებრივი საფუძვლები, რომელიც შეცვლიდა საგადასახადო შემოწმებით განსაზღვრულ საგადასახადო ვალდებულებებს. \nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად საგადასახადო ვალდებულებები განსაზღვრულია კანონმდებლობის მოთხოვნათა დაცვით, წარმოდგენილი საჩივრები დაუსაბუთებელია და არ უნდა დაკმაყოფილდეს. \nსაქართველოს საგადასახადო კოდექსის 304-ე მუხლის საფუძველზე,\n ვ ბ რ ძ ა ნ ე ბ:\n1. შპს „-------“ (ს/ნ „-------“) საჩივრები არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/2cdc264f-7ba8-4700-b40f-db1a19c34658",
        "type": "დოკუმენტი"
    },
    {
        "id": "df8e7e32-2dc6-4402-a30d-f4d5d6152e88",
        "title": "ბრძანება №2399",
        "date": "2026-02-06T00:00:00",
        "content": "N 2399\n06 თებერვალი 2026\nბ რ ძ ა ნ ე ბ ა \nშპს ------ (ს/ნ ---------------) \n(მის.: -----------------) \n2025 წლის 28 ივლისის საჩივრის\nნაწილობრივ დაკმაყოფილების თაობაზე \nშემოსავლების სამსახურმა დავების განხილვის საბჭოს 2026 წლის 29 იანვრის სხდომაზე (ოქმი №8) განიხილა საქართველოს ფინანსთა სამინისტროსთან არსებული დავების განხილვის საბჭოს გადაწყვეტილებით ხელახლა განსახილველად დაბრუნებული შპს „----“ (ს/ნ ------) 2025 წლის 28 ივლისის №25521/2/2025 საჩივარი, შემოსავლების სამსახურის აუდიტის დეპარტამენტის 2025 წლის 26 ივნისის №001-110 კორექტირებულ საგადასახადო მოთხოვნასთან დაკავშირებით. \nსადავო საკითხი საგადასახადო შემოწმების შედეგების გადაანგარიშებასთან დაკავშირებით:\nგადამხდელი არ ეთანხმება შესასყიდი საქონლის და მომსახურებისთვის გადახდილი თანხების ეკონომიკური საქმიანობასთან დაუკავშირებელ ხარჯად განხილვას და მოგების გადასახადით დაბეგვრას. აცხადებს, რომ შემმოწმებლებს არაერთხელ განემარტათ გადამხდელის საქმიანობის სპეციფიკა და ის ფაქტი, რომ შეძენილი და შემდგომში გასხვისებული საქონლის საბაჟო პროცედურებში საწარმო არ მონაწილეობდა, ის დებდა გარიგებებს მყიდველთან და გამყიდველთან, ყიდულობდა საქონელს და შემდგომში აწვდიდა მყიდველს, თუმცა საქონლის მიწოდება ხორციელდებოდა ხელშეკრულებებით, რაც არ გულისხმობდა ტრანსპორტირებას. საქონლის გადაყიდვა ხორციელდებოდა მესამე პირზე საწარმოს ძალისხმევით, შესაბამისად, აქვე სრულდებოდა საწარმოს უფლება-მოვალეობები და შემდგომ პროცედურებში არ იყო ჩართული, რაც შესაძლოა უკავშირდებოდეს საქონლის ტრანსპორტირებას, განბაჟებას და ა.შ. აღნიშნულის მიუხედავად, კონქტრაქტორებისგან გამოთხოვილ იქნა საბაჟო დოკუმენტაცია, რომელიც ბუნებრივია არ წარმოადგენს შპს „------“ დოკუმენტაციას, არის საგადასახადო საიდუმლოების შემცველი ინფორმაცია, რომელიც ეკუთვნის მესამე პირს. ასევე წარდგენილ იქნა შედარების აქტები, თუმცა გაუგებარია შემმოწმებლის პოზიცია აღნიშნული დოკუმენტაციის გაუთვალისწინებლობასთან დაკავშირებით იმ საფუძვლით, რომ აღნიშნული აქტები არ იყო დამოწმებული აპოსტილით. მიაჩნია, რომ შემოწმების მიერ სრულყოფილად არ იქნა გამოკვლეული საქმისათვის მნიშვნელოვანი გარემოებები, ასევე საქმისათვის მნიშვნელოვან მტკიცებულეებს მიეცა არასწორი შეფასება, შესაბამისად, აღნიშნულის საფუძველზე გამოცემული ინდივიდუალურადმინისტრაციული სამართლებრივი აქტი ეწინააღმდეგება კანონმდებლობის მოთხოვნებს და ითხოვს გაუქმებას. \nფაქტობრივი გარემოებები: \nსაქმეში არსებული მასალებით დგინდება, რომ შემოსავლების სამსახურის 2024 წლის 2 დეკემბრის №25233 ბრძანებით ნაწილობრივ დაკმაყოფილდა შპს „-----“ (ს/ნ -----) საჩივარი. კერძოდ, ბრძანების სარეზოლუციო ნაწილის მიხედვით:\n„1. შპს „-----“ (ს/ნ -----) საჩივარი დაკმაყოფილდეს ნაწილობრივ; \n2. სადავო საკითხთან დაკავშირებით:\nა) გადასახადის გადამხდელს მიეცეს წინადადება ამ ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს მისი არგუმენტაციის დოკუმენტურად დადასტურებული მტკიცებულებები;\nბ) ამ ბრძანების სარეზოლუციო ნაწილის მე-2 პუნქტის „ა“ ქვეპუნქტით განსაზღვრულ ვადაში მტკიცებულებების წარმოდგენის შემთხვევაში, დაევალოს აუდიტის დეპარტამენტს, დამატებით შეისწავლოს წარმოდგენილი მტკიცებულებები და შესწავლის შედეგების გათვალისწინებით, სათანადო საფუძვლის არსებობის შემთხვევაში, განახორციელოს საგადასახადო ვალდებულებების კორექტირება (შემცირება);\n3. დანარჩენ ნაწილში საჩივარი არ დაკმაყოფილდეს;“\nშემოსავლების სამსახურის 2024 წლის 2 დეკემბრის №25233 ბრძანების აღსრულების მიზნით, აუდიტის დეპარტამენტმა გამოსცა 2025 წლის 16 ივნისის დასკვნა საგადასახადო შემოწმების შედეგების გადაანგარიშებაზე, რომლის თანახმად, დამატებით დარიცხული თანხები არ შემცირდა. აღნიშნულზე, გადასახადის გადამხდელს წარედგინა 2025 წლის 26 ივნისის №---- კორექტირებული საგადასახადო მოთხოვნა.\nზემოაღნიშნული საგადასახადო მოთხოვნა გადამხდელის მიერ გასაჩივრდა შემოსავლების სამსახურში, რომლის 2025 წლის 25 აგვისტოს №18865 ბრძანებით შპს „-----“ (ს/ნ -----) საჩივარი არ დაკმაყოფილდა. აღნიშნული ბრძანება გასაჩივრდა საქართველოს ფინანსთა სამინისტროსთან არსებული დავების განხილვის საბჭოში, რომლის 2025 წლის 17 დეკემბრის №25855/2/2025 გადაწყვეტილებით გაუქმდა შემოსავლების სამსახურის 2025 წლის 25 აგვისტოს №18865 ბრძანება და საჩივარი, მომჩივნის მონაწილეობით, ხელახლა განსახილველად დაუბრუნდა შემოსავლების სამსახურს.\nსაქართველოს ფინანსთა სამინისტროსთან არსებული დავების განხილვის საბჭოს 2025 წლის 17 დეკემბრის №25855/2/2025 გადაწყვეტილებაში მითითებულია შემდეგი:\n„მომჩივანმა დავების განხილვის საბჭოსთვის წარმოდგენილ საჩივარს დამატებით დაურთო ქართულ ენაზე თარგმნილი დოკუმენტაცია, რომელიც შემმოწმებლის წინასწარი განმარტებით შესაძლოა გახდეს საგადასახადო ვალდებულებების კორექტირების საფუძველი.\nმომჩივნის განმარტებით, შემოსავლების სამსახურის 2.12.2024 წლის №25233 ბრძანების აღსრულების ეტაპზე შესაბამისი მოთხოვნის შემთხვევაში მას შეეძლო ამ დოკუმენტაციის თარგმანების წარდგენა. \n„დავის განმხილველი ორგანოების რეგლამენტის დამტკიცების თაობაზე“ საქართველოს მთავრობის 2011 წლის 14 დეკემბრის №473 დადგენილებით დამტკიცებული რეგლამენტის 33-ე მუხლის პირველი პუნქტის „ბ“ ქვეპუნქტის შესაბამისად, „დავების განხილვის საბჭო უფლებამოსილია გააუქმოს შემოსავლების სამსახურის მიერ დავის განხილვისას მიღებული გადაწყვეტილება და საქმე დაუბრუნოს შემოსავლების სამსახურს ხელახლა განსახილველად, თუ შემოსავლების სამსახურს სათანადოდ არ გამოუკვლევია საქმისათვის არსებითად მნიშვნელოვანი სამართლებრივი ან/და ფაქტობრივი გარემოებები.“\nვინაიდან მომჩივნის მიერ დამატებით წარდგენილი დოკუმენტაცია არ შეუსწავლია და არ შეუფასებია შემოსავლების სამსახურს, საბჭო მიიჩნევს რომ სადავო საკითხი მოითხოვს დამატებით შესწავლას. ამ მიზნით, შემოსავლების სამსახურის გასაჩივრებული ბრძანება უნდა გაუქმდეს და საჩივარი, მომჩივნის მონაწილეობით, ხელახლა განსახილველად დაუბრუნდეს შემოსავლების სამსახურს.“\nსაგადასახადო შემოწმების შედეგების გადაანგარიშების თაობაზე გამოცემული დასკვნის მიხედვით დგინდება შემდეგი:\nგადაანგარიშების ეტაპზე, გადამხდელმა წარმოადგინა მოპოვებული პირველადი საბუღალტრო (საბაჟო დეკლარაციები და თან დართული ინვოისები) ინფორმაცია/დოკუმენტაცია. წარმოდგენილი (მათ შორის, საჩივარზე თანდართული) მასალის ანალიზით ირკვევა, რომ საბაჟო დოკუმენტაციაში მითითებული საქონლის გამგზავნი კომპანიები არ შეესაბამებიან გადამხდელის საბანკო გადარიცხვის ადრესატებს. შემმოწმებლის მიერ მიცემულ დამატებით ვადაში გადასახადის გადამხდელმა ვერ წარმოადგინა ეკონომიკური შინაარსის ხარჯის გაწევის დამადასტურებელი ახალი პირველადი დოკუმენტები, რომელიც შეესაბამება საბანკო ამონაწერში არსებულ მონაცემებს. ამასთან, გადამხდელის კრედიტორთან გაფორმებული შედარების აქტი ხარვეზიანია, არ არის ნოტარიულად დამოწმებული და არ შეიცავს აზერბაიჯანის სახელმწიფო ორგანოების აპოსტილს, ხოლო სამეურნეო ოპერაციის საკანონმდებლო შეფასების შეცვლის სხვა ახალი მტკიცებულება გადამხდელს არ წარმოუდგენია. შესაბამისად, შემოწმებით განსაზღვრული ვალდებულებები დამატებით კორექტირებას არ დაექვემდებარა.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა უნდა დაკმაყოფილდეს ნაწილობრივ შემდეგ გარემოებათა გამო: \nსაქართველოს საგადასახადო კოდექსის 306-ე მუხლის მე-2 ნაწილის თანახმად, დავის განმხილველი ორგანოს ძალაში შესული გადაწყვეტილების შესრულება სავალდებულოა. \nსადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტზე, რომლის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს.\nსაქართველოს საგადასახადო კოდექსის 96-ე მუხლის „ა“ ქვეპუნქტის თანახმად, მოგების გადასახადის გადამხდელია რეზიდენტი საწარმო.\nამავე კოდექსის 97-ე მუხლის პირველი ნაწილის „ბ“ ქვეპუნქტის თანახმად, რეზიდენტი საწარმოს (გარდა ამ მუხლის მე-2 და მე-8−9\n1\n ნაწილებით გათვალისწინებული შემთხვევებისა) მოგების გადასახადით დაბეგვრის ობიექტია გაწეული ხარჯი ან სხვა გადახდა, რომელიც ეკონომიკურ საქმიანობასთან დაკავშირებული არ არის.\nამავე კოდექსის 98\n2\n მუხლის პირველი ნაწილის „ა“ ქვეპუნქტის თანახმად, ამ მუხლის მიზნებისათვის ხარჯს, რომელიც ეკონომიკურ საქმიანობასთან დაკავშირებული არ არის, მიეკუთვნება ხარჯი, რომელიც დოკუმენტურად დადასტურებული არ არის, თუ ეს ვალდებულება დადგენილია ამ კოდექსის შესაბამისად.\nსაქართველოს საგადასახადო კოდექსის 105-ე მუხლის მე-2 ნაწილის თანახმად, თუ ამ კოდექსით სხვა რამ არ არის გათვალისწინებული, ყველა ხარჯი დოკუმენტურად უნდა იყოს დადასტურებული. \nამავე კოდექსის 72-ე მუხლის პირველი ნაწილის თანახმად, პირველადი საგადასახადო დოკუმენტი არის წერილობითი დოკუმენტი, რომლითაც შესაძლებელია სამეურნეო ოპერაციის მონაწილე მხარეთა იდენტიფიცირება, აქვს თარიღი და მოიცავს მიწოდებული საქონლის/გაწეული მომსახურების ჩამონათვალსა და ღირებულებას. საქონლის/მომსახურების გაცვლის (ბარტერულ) ოპერაციაზე გამოწერილ პირველად საგადასახადო დოკუმენტში საქონლის ღირებულების (მათ შორის, საქონლის ერთეულის ფასის) მითითება სავალდებულო არ არის.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა. \nშემოსავლების სამსახური მიუთითებს, საქართველოს ზოგადი ადმინისტრაციული კოდექსის 96–ე მუხლზე, რომლის თანახმად, ადმინისტრაციული ორგანო ვალდებულია ადმინისტრაციული წარმოებისას გამოიკვლიოს საქმისათვის ყველა მნიშვნელოვანი გარემოება და გადაწყვეტილება მიიღოს ამ გარემოებათა შეფასებისა და ურთიერთშეჯერების საფუძველზე, რისთვისაც ზოგადი ადმინისტრაციული კოდექსის 97–ე მუხლის თანახმად მტკიცებულებათა გამოკვლევისათვის უფლებამოსილია გამოითხოვოს საქმესთან დაკავშირებული დოკუმენტები, შეაგროვოს ცნობები, მოუსმინოს დაინტერესებულ მხარეებს, დანიშნოს ექსპერტიზა, გამოიყენოს აუცილებელი დოკუმენტები და აქტები, მტკიცებულებათა შეგროვების, გამოკვლევის და შეფასების მიზნით მიმართოს კანონმდებლობით გათვალისწინებულ სხვა ზომებს. საქართველოს ზოგადი ადმინისტრაციული კოდექსის 96–ე მუხლის მე–2 ნაწილის თანახმად დაუშვებელია, ინდივიდუალური ადმინისტრაციულ–სამართლებრივი აქტის გამოცემას საფუძვლად დაედოს ისეთი გარემოება ან ფაქტი, რომელიც კანონით დადგენილი წესით არ არის გამოკვლეული ადმინისტრაციული ორგანოს მიერ.\nმოქმედი კანონმდებლობის მიხედვით, ინდივიდუალური ადმინისტრაციულ-სამართლებრივი აქტი, რომელიც გამოცემულია წერილობითი სახით, აუცილებელია შეიცავდეს დასაბუთებას, კერძოდ, მასში მითითებული უნდა იყოს ის სამართლებრივი და ფაქტობრივი წანამძღვრები, რომელთა საფუძველზეც გამოიცა იგი. იმ შემთხვევაშიც კი, თუ ადმინისტრაციული ორგანო მოქმედებს დისკრეციული უფლებამოსილების ფარგლებში, იგი ვალდებულია, აქტის დასაბუთებაში მიუთითოს იმ გარემოებებზე, რომლებიც საფუძვლად დაედო მის მიერ მიღებულ გადაწყვეტილებას.\nშემოსავლების სამსახური ყურადღებას ამახვილებს საქართველოს ფინანსთა სამინისტროსთან არსებული დავების განხილვის საბჭოს გადაწყვეტილებაში მითითებულ გარემოებაზე, რომ მომჩივანმა დავების განხილვის საბჭოსთვის წარდგენილ საჩივარს დამატებით დაურთო ქართულ ენაზე თარგმნილი დოკუმენტაცია, რომელიც შემმოწმებლის წინასწარი განმარტებით შესაძლოა გახდეს საგადასახადო ვალდებულებების კორექტირების საფუძველი. ამასთან, შემოსავლების სამსახურში საქმის ზეპირი განხილვისას, მომჩივნმა აღნიშნა, რომ წარდგენილი დოკუმენტაცია არასრულია და აქვს შესაძლებლობა შემოწმებას წარუდგინოს დამატებითი დოკუმენტაცია.\nზემოაღნიშნული სამართლებრივი ნორმების, ფაქტობრივი გარემოებებისა და გადასახადის გადამხდელის არგუმენტაციის გათვალისწინებით, შემოსავლების სამსახურმა სადავო საკითხთან დაკავშირებით მიიჩნია, რომ გადასახადის გადამხდელს უნდა მიეცეს წინადადება ამ ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს მისი არგუმენტაციის დოკუმენტურად დადასტურებული მტკიცებულებები. თავის მხრივ, აუდიტის დეპარტამენტს დაევალოს, დამატებით შეისწავლოს წარმოდგენილი მტკიცებულებები (მათ შორის, საქართველოს ფინანსთა სამინისტროში დავის ეტაპზე წარდგენილი) და შესწავლის შედეგების გათვალისწინებით, სათანადო საფუძვლის არსებობის შემთხვევაში, განახორციელოს საგადასახადო ვალდებულებების კორექტირება (შემცირება).\nსაქართველოს საგადასახადო კოდექსის 304-ე მუხლის საფუძველზე, \nვ ბ რ ძ ა ნ ე ბ:\n1. შპს „-----“ (ს/ნ -----) საჩივარი დაკმაყოფილდეს ნაწილობრივ; \n2. სადავო საკითხთან დაკავშირებით: ა) გადასახადის გადამხდელს მიეცეს წინადადება ამ ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს მისი არგუმენტაციის დოკუმენტურად დადასტურებული მტკიცებულებები; ბ) დაევალოს აუდიტის დეპარტამენტს, დამატებით შეისწავლოს წარმოდგენილი მტკიცებულებები (მათ შორის, საქართველოს ფინანსთა სამინისტროში დავის ეტაპზე წარდგენილი) და შესწავლის შედეგების გათვალისწინებით, სათანადო საფუძვლის არსებობის შემთხვევაში, განახორციელოს საგადასახადო ვალდებულებების კორექტირება (შემცირება); \n3. დანარჩენ ნაწილში საჩივარი არ დაკმაყოფილდეს; \n4. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, მისი ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/df8e7e32-2dc6-4402-a30d-f4d5d6152e88",
        "type": "დოკუმენტი"
    },
    {
        "id": "65d73068-2bee-4a3b-941b-7cd8d0ea7bd1",
        "title": "ბრძანება №26344/2/2025",
        "date": "2026-02-04T00:00:00",
        "content": "№26344/2/2025\n04 თებერვალი 2026\nგ ა დ ა წ ყ ვ ე ტ ი ლ ე ბ ა\nმომჩივანი: შპს ------- (ს/ნ -------) \nმოპასუხე: აუდიტის დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ, 29.01.2026 წელს განიხილა და მიიღო გადაწყვეტილება შპს ------- 19.12.2025 წელს რეგისტრირებულ საჩივარზე (რეგისტრაციის №26344/2/2025).\nდავის საგანი: \nშემოსავლების სამსახურის 25.12.2023 წლის №32679 ბრძანების აღსრულების შედეგები.\nგასაჩივრებული გადაწყვეტილება: \n1. აუდიტის დეპარტამენტის 14.07.2025 წლის №024-47 საგადასახადო მოთხოვნა;\n2. შემოსავლების სამსახურის 25.11.2025 წლის №25800 ბრძანება.\nდარიცხული თანხა: 529 660.28 ლარი. \nმათ შორის:\nსაშემოსავლო გადასახადი - 267 708 \nჯარიმა - 133 854 \nსაურავი - 128 098.28\nაქტების აღწერა/დარიცხვის საფუძვლები \nგადასახადის გადამხდელის საქმიანობაა უმეტესად ლოგინის თეთრეულის, პლედის, ბალიშის და საბნის, ასევე წვრილი ტექნიკის შეძენა, როგორც ადგილობრივ ბაზარზე, ისე იმპორტის გზით არარეზიდენტი მომწოდებლისგან და შემდგომ რეალიზაცია.\nაუდიტის დეპარტამენტის მიერ ჩატარდა გადასახადის გადამხდელის საქმიანობის, 9.07.2020 წლიდან 1.11.2022 წლამდე საანგარიშო პერიოდების, ხოლო სალაროში ნაღდი ფულის რაოდენობის განსაზღვრის მიზნით 1.12.2022 წლის ჩათვლით საანგარიშო პერიოდების, კამერალური საგადასახადო შემოწმება. შემოწმების შედეგები აისახა 28.03.2023 წლის საგადასახადო შემოწმების აქტში, საიდანაც ირკვევა, რომ: \nსაწარმოს არ უფიქსირდება საკონტროლო-სალარო აპარატის გამოყენების ფაქტი, ასევე ბოლო ეკონომიკური აქტივობა ფიქსირდება 2022 წლის ოქტომბრის თვეში. სასაქონლო ზედნადებებით ტრანსპორტირების დასრულების ადგილად უმეტესად მითითებულია -------, ხოლო დეკლარირებული ფასნამატი განისაზღვრა 77%-ით.\n1.12.2022 წელს განხორციელდა კომპანიის სალაროში ნაღდი ფულის რაოდენობის განსაზღვრის პროცედურა. დადგინდა, რომ გადასახადის გადამხდელს არ გააჩნია სალარო და ნაღდი ფულის ნაშთი, რაც აისახა სალაროში ნაღდი ფულის რაოდენობის განსაზღვრის შედეგების შესახებ ოქმში.\nაუდიტის დეპარტამენტის 1.12.2022 წლის №21-14/109678 შეტყობინებით, საგადასახადო კოდექსის 70-ე მუხლის საფუძველზე, გადასახადის გადამხდელს ეთხოვა ინფორმაციის წარდგენა, რაც არ იქნა შესრულებული. შესაბამისად, საგადასახადო კოდექსის 43-ე მუხლის დარღვევისათვის, ამავე კოდექსის 279-ე მუხლის საფუძველზე 13.02.2023 წლის №188098 საგადასახადო სამართალდარღვევის ოქმით მომჩივანს განესაზღვრა ჯარიმა 1 000 ლარის ოდენობით.\nვინაიდან, გადასახადის გადამხდელმა არ წარადგინა საგადასახადო ვალდებულებების განსაზღვრისთვის მნიშვნელოვანი/აუცილებელი ინფორმაცია/დოკუმენტაცია, საგადასახადო კოდექსის 49-ე მუხლის და შემოსავლების სამსახურის გადასახადების ადმინისტრირების საინფორმაციო სისტემაში არსებული მონაცემების საფუძველზე, გაანგარიშდა/გაანალიზდა კომპანიის ფულადი სახსრების მოძრაობა. შემოსავლების სამსახურის 2019 წლის 8 ივლისის №22708 ბრძანებით დამტკიცებული „\nცალკეულ შემთხვევებში პირის საგადასახადო ვალდებულებების განსაზღვრის მიზნით მეთოდური მითითებების\n“ დანართი №8-ის და დანართი №9-ის მიხედვით, შემოწმების შედეგად გაანგარიშებული განკარგვადი თანხის ნაწილი ჩაითვალა პერიოდის ბოლოს საწარმოს დირექტორზე გაცემულ ხელფასად (1 070 833 ლარი), ხოლო კრედიტორული დავალიანების ნაწილი (128 185 ლარი) უპროცენტო სესხად.\nსაგადასახადო კოდექსის 96-ე, 97-ე, 98\n2\n და 101-ე მუხლების საფუძველზე, მომჩივანს დაერიცხა საშემოსავლო და მოგების გადასახადები და დაეკისრა ჯარიმა საგადასახადო კოდექსის 275-ე მუხლით.\nშემოწმების აქტის საფუძველზე გამოიცა აუდიტის დეპარტამენტის 20.04.2023 წლის №8615 ბრძანება და ამავე თარიღის №024-20 საგადასახადო მოთხოვნა, რომელიც 22.05.2023 წელს გასაჩივრდა შემოსავლების სამსახურში, რომლის 27.06.2023 წლის №14703 ბრძანებით საჩივარი არ დაკმაყოფილდა და რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში.\nსაბჭოს 26.10.2023 წლის №20287/2/2023 (4.12.2023წ. 03/95381) გადაწყვეტილებით საჩივრები დაკმაყოფილდა ნაწილობრივ; პირველი დავის საგნის (ფულადი სახსრების მოძრაობის შედეგად განკარგვადი თანხის გაანგარიშება დღგ-ის დეკლარაციით დეკლარირებულ ფასნამატზე დაყრდნობით) ნაწილში გაუქმდა შემოსავლების სამსახურის 27.06.2023 წლის №14703 ბრძანება; საჩივრები პირველი დავის საგნის ნაწილში ხელახლა განსახილველად, მომჩივნის მონაწილეობით, დაუბრუნდა შემოსავლების სამსახურს; დანარჩენ ნაწილში საჩივრები არ დაკმაყოფილდა.\nდაბრუნებული საჩივარი განიხილა შემოსავლების სამსახურმა, რომლის 25.12.2023 წლის №32679 ბრძანებით საჩივრები დაკმაყოფილდა ნაწილობრივ, სადავო საკითხთან დაკავშირებით, საგადასახადო ვალდებულებების დაზუსტების მიზნით, გადასახადის გადამხდელს მიეცა წინადადება ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს საჩივარში მითითებული არგუმენტაციის დოკუმენტურად დადასტურებული მტკიცებულებები, ხოლო აუდიტის დეპარტამენტს დაევალა, დამატებით შეისწავლოს წარდგენილი მტკიცებულებები (მათ შორის, საჩივარზე თანდართული დოკუმენტაცია) და შესწავლის შედეგების გათვალისწინებით, სათანადო საფუძვლების არსებობის შემთხვევაში, უზრუნველყოს საგადასახადო ვალდებულებების კორექტირება (შემცირება). დანარჩენ ნაწილში საჩივრები არ დაკმაყოფილდა. \nშემოსავლების სამსახურის 25.12.2023 წლის №32679 ბრძანება არ გასაჩივრებულა.\nშემოსავლების სამსახურის 25.12.2023 წლის №32679 ბრძანების აღსრულების შედეგად აუდიტის დეპარტამენტის 4.07.2025 წლის დასკვნის საფუძველზე შემოწმების შედეგად დარიცხული თანხები შემცირდა 33 930 ლარით, მათ შორის გადასახადი 22 620 ლარით და ჯარიმა 11 310 ლარით.\nდასკვნის საფუძველზე გამოიცა აუდიტის დეპარტამენტის 14.07.2025 წლის №15905 ბრძანება და ამავე თარიღის №024-47 საგადასახადო მოთხოვნა, რაც გასაჩივრდა შემოსავლების სამსახურში, რომლის 25.11.2025 წლის №25800 ბრძანებით საჩივრები დაკმაყოფილდა ნაწილობრივ, პირველ სადავო საკითხთან (ფულადი სახსრების მოძრაობის შედეგად განკარგვადი თანხის გაანგარიშება დღგ-ის დეკლარაციით დეკლარირებულ ფასნამატზე დაყრდნობით) დაკავშირებით, საგადასახადო ვალდებულებების დაზუსტებით მიზნით, დებიტორულ დავალიანებასთან მიმართებით, აუდიტის დეპარტამენტს დაევალა ყოველმხრივ შეისწავლოს/გამოიკვლიოს საჩივრების დანართად წარდგენილი მტკიცებულებები მ.შ. საქართველოს ფინანსთა სამინისტროს საგამოძიებო სამსახურის მეშვეობით დაადგინოს საქმის ირგვლივ არსებული ფაქტობრივი გარემოებები და შესწავლის შედეგების გათვალისწინებით, სათანადო საფუძვლის არსებობის შემთხვევაში, განახორციელოს საგადასახადო ვალდებულებების შესაბამისი კორექტირება (შემცირება). დანარჩენ ნაწილში საჩივრები არ დაკმაყოფილდა.\nშემოსავლების სამსახურის 25.11.2025 წლის №25800 ბრძანება გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში.\nშემოსავლების სამსახურის გადაწყვეტილების შინაარსი \nპირველ სადავო საკითხთან (ფულადი სახსრების მოძრაობის შედეგად განკარგვადი თანხის გაანგარიშება დღგ-ის დეკლარაციით დეკლარირებულ ფასნამატზე დაყრდნობით) დაკავშირებით, შემოსავლების სამსახური მიუთითებს საგადასახადო კოდექსის 136-ე მუხლის მე-3 ნაწილზე, 73-ე მუხლის მე-9 ნაწილის „ბ“ ქვეპუნქტზე, ამავე მუხლის მე-4 ნაწილზე, 101-ე მუხლის პირველ ნაწილზე, 154-ე მუხლის პირველი ნაწილის „ა“ ქვეპუნქტზე, მე-2 ნაწილის „ა“ და „ბ“ ქვეპუნქტებზე, 105-ე მუხლის მე-2 ნაწილზე, 72-ე მუხლის პირველ ნაწილზე, 43-ე მუხლის მე-4 ნაწილზე.\nშემოსავლების სამსახური ყურადღებას ამახვილებს საჩივრებში მითითებულ პოზიციასა და ზეპირ განხილვაზე მომჩივნის წარმომადგენლის განმარტებაზე, რომლის თანახმად, გაუგებარია შემოწმებისთვის წარდგენილი დოკუმენტაციის, მათ შორის დებიტორული დავალიანების (411 528 ლარი) შესახებ სანოტარო წესით დადასტურებული შედარების აქტების გაუთვალისწინებლობის საფუძველი. აცხადებს, რომ წარდგენილი ჰქონდა ყველა ის მტკიცებულება, რაც შეცვლიდა დარიცხულ თანხებს, სწორედ აღნიშნული დოკუმენტაცია დაედო საფუძვლად შემოსავლების სამსახურის მიერ მიღებულ გადაწყვეტილებას.\nზემოხსენებულ სამართლებრივი ნორმების, დადგენილი ფაქტობრივი გარემოებებისა, საქმეში არსებული მასალებისა და მხარეთა არგუმენტების გათვალისწინებით, შემოსავლების სამსახური აღნიშნავს, რომ დებიტორული დავალიანების, კერძოდ, საჩივრების დანართად წარდგენილი სანოტარო წესით დადასტურებული შედარების აქტების ნაწილში სადავო საკითხი საჭიროებს დამატებით შესწავლას. ამდენად, შემოსავლების სამსახურმა მიიჩნია, რომ საგადასახადო ვალდებულებების დაზუსტებით მიზნით, დებიტორულ დავალიანებასთან მიმართებით, უნდა დაევალოს აუდიტის დეპარტამენტს ყოველმხრივ შეისწავლოს/გამოიკვლიოს საჩივრების დანართად წარმოდგენილი მტკიცებულებები, მ.შ. საქართველოს ფინანსთა სამინისტროს საგამოძიებო სამსახურის მეშვეობით დაადგინოს საქმის ირგვლივ არსებული ფაქტობრივი გარემოებები და შესწავლის შედეგების გათვალისწინებით, სათანადო საფუძვლის არსებობის შემთხვევაში, განახორციელოს საგადასახადო ვალდებულებების კორექტირება (შემცირება).\nმე-2 (დეკლარირებული დღგ-ით დასაბეგრი ბრუნვის შემცირება) და მე-3 (საგადასახადო კოდექსის 269-ე მუხლის მე-7 ნაწილზე მითითებით დაკისრებული სანქციისგან გათავისუფლება) სადავო საკითხებთან დაკავშირებით, შემოსავლების სამსახური აღნიშნავს, რომ გადასახადის გადამხდელს სადავოდ მითითებული აქვს ისეთი გარემოებები, რაც შემოსავლების სამსახურის 25.12.2023 წლის №32679 ბრძანებით არ დაკმაყოფილდა და შესაბამისად, არ ყოფილა დავალებული შესასრულებლად აუდიტის დეპარტამენტისთვის. შესაბამისად, აღნიშნულ ნაწილში საჩივრები დაუსაბუთებელია და არ უნდა დაკმაყოფილდეს.\nმომჩივნის არგუმენტაცია \nკომპანიის დასაბეგრი ბრუნვა არასწორად იქნა დადგენილი, კერძოდ შემმოწმებელმა იხელმძღვანელა კომპანიის მიერ დღგ-ში დეკლარირებული ფასნამატით, რაც რეალურ ოდენობას ბევრად აღემატება. იმ მიზნით, რომ კომპანიას ბიუჯეტის წინაშე სწორად ჰქონოდა ანგარიშგება დღგ-ში განახორციელა მაღალი ფასნამატის დაფიქსირება, ხოლო შემდგომ პერიოდში უნდა მომხდარიყო დაზუსტება და კორექტირებული დეკლარაციის წარდგენა. ვინაიდან დაიწყო საგადასახადო შემოწმება, კორექტირებული დეკლარაციის წარდგენა ვერ მოხერხდა.\nაღსანიშნავია, რომ კომპანიას გააჩნია დებიტორული დავალიანებები. სასაქონლო ზედნადებით რეალიზებული პროდუქციის ნაწილიდან თანხა დღეის მდგომარეობით კომპანიას არ მიუღია, რაზედაც წარმოადგენს შესაბამის შედარების აქტებს შემსყიდველი ორგანიზაციებიდან. აღნიშნული თანხა დღეის მდგომარეობით შეადგენს დაახლოებით 411 528 ლარს, რომლითაც (მას შემდეგ, რაც დაკორექტირდება დასაბეგრი ბრუნვა) უნდა შემცირდეს საშემოსავლო გადასახადში დარიცხული თანხა.\nგანმარტავს, რომ ზემოხსენებული შედარების აქტების გარდა, ერთ-ერთ კომპანიასთან (შპს „-------“) ვერ მოხერხდა შედარების აქტის გაფორმება ვინაიდან, დირექტორი იმყოფებოდა რაიონში. ითხოვს მიეცეს უფლება დამატებით მოახდინოს აუდიტის დეპარტამენტში აღნიშნული მტკიცებულების წარდგენა, რომელიც უახლოეს დღეებში დამოწმდება სანოტარო წესით.\nსაჩივარს ერთვის შემსყიდველი ორგანიზაციებთან გაფორმებულ და სანოტარო წესით დამოწმებულ შედარების აქტები, რომლითაც დგინდება ზემოხსენებული არგუმენტაცია, კერძოდ ის ფაქტი, რომ კომპანიას არ მიუღია საქონლის მიწოდების საკომპენსაციო თანხა, ხოლო აუდიტის დეპარტამენტის მიერ აღნიშნული თანხა საშემოსავლო გადასახადით იქნა დაბეგრილი.\nასევე გასათვალისწინებელია ის ფაქტი, რომ კომპანია შიდა ტრანსპორტირებისას ქირაობდა გადამზიდავ კომპანიას, რომლის მეშვეობითაც ხდებოდა საქონლის გადატანა. აღნიშნული კომპანიებიდან მიწოდებული ინვოისის მიხედვით განხორციელებულია სატრანსპორტო მომსახურება, რაც კომპანიის მიერ იქნა ანაზღაურებული, ხოლო აუდიტის დეპარტამენტის მიერ აღნიშნული ხარჯი არ იქნა გამოკლებული დასაბეგრ შემოსავალზე. აღნიშნულის დამადასტურებელი ინვოისები ერთვის საჩივარს.\nფასნამატის საკითხთან მიმართებით შესწავლილ იქნა კომპანიის შეძენები და რეალიზაციები რომლითაც დადგინდა შემდეგი:\nშესამოწმებელ პერიოდში დოკუმენტურ რეალიზაციაზე მოდის სრული რეალიზაციის დაახლოებით 45-50%, რომლითაც შესაძლებელია რეალური ფასნამატის და დასაბეგრი ბრუნვის განსაზღვრა. კომპანიის მხრიდან მოხდა შეძენილი და რეალიზებული პროდუქციის დაკავშირება, თვითღირებულების განსაზღვრა და დოკუმენტური ფასნამატის ოდენობის დადგენა სახეობების მიხედვით. განისაზღვრა შესამოწმებელ პერიოდში რეალიზებული პროდუქციის საშუალო შეწონილი ფასნამატი, რაც ბევრად ნაკლებია დეკლარირებულ ბრუნვასთან შედარებით, საჩივარს ერთვის გაანგარიშების ცხრილი.\nაუდიტის დეპარტამენტის მიერ შედგა ფულის მოძრაობის ანალიზი, რომლის საფუძველს წარმოადგენდა დღგ-ის ბრუნვაში მაღალი მარჟის დაფიქსირება. აღნიშნულთან დაკავშირებით შემმოწმებელმა უნდა იხელმძღვანელოს კომპანიის მიერ წარდგენილი გაანგარიშების ცხრილებით (დოკუმენტური რეალიზაციიდან) და შესაბამისად განსაზღვროს დასაბეგრი ბრუნვა. ამის შემდგომ (საჭიროების შემთხვევაში) განხორციელდეს ფულის მოძრაობის ანალიზი.\nწარდგენილ საჩივრებში, მათ შორის, საქართველოს ფინანსთა სამინისტროსთან არსებული დავების განხილვის საბჭოში წარდგენილ საჩივრებში, გადასახადის გადამხდელი განმარტავდა, რომ სალაროს ნაშთის ხელფასად განხილვისას შემმოწმებელმა იხელმძღვანელა კომპანიის მიერ დღგ-ში დეკლარირებული ფასნამატით, რაც რეალურ ოდენობას ბევრად აღემატება. მიუთითებდა, რომ საწარმოს მიერ ბიუჯეტთან ანგარიშსწორების სისწორის მიზნით, დღგ-ში დეკლარირება განხორციელდა მაღალი ფასნამატით, ხოლო შემდგომ პერიოდში უნდა მომხდარიყო დაზუსტება და კორექტირებული დეკლარაციის წარდგენა, თუმცა, ვინაიდან დაიწყო საგადასახადო შემოწმება, კორექტირებული დეკლარაციის წარდგენა ვერ მოხერხდა. გადასახადის გადამხდელს მიაჩნია, რომ საშემოსავლო გადასახადით დასაბეგრი თანხის განსაზღვრისთვის აუდიტის დეპარტამენტმა უნდა იხელმძღვანელოს მიწოდებული საქონლის დოკუმენტური ღირებულებიდან. კომპანიის მიერ განხორციელდა შეძენილი და რეალიზებული პროდუქციის დაკავშირება, თვითღირებულების განსაზღვრა და დოკუმენტური ფასნამატის ოდენობის დადგენა სახეობების მიხედვით. შესამოწმებელ პერიოდში დოკუმენტური რეალიზაცია სრული რეალიზაციის დაახლოებით 45-50%-ია, რომლითაც შესაძლებელია რეალური ფასნამატის განსაზღვრა. ასევე მიუთითებდა, რომ საწარმოს გააჩნია დებიტორული დავალიანებები, სასაქონლო ზედნადებებით რეალიზებული პროდუქციის ნაწილიდან თანხა (500 000 ლარი) დღეის მდგომარეობით არ არის მიღებული, რომლითაც უნდა შემცირდეს საშემოსავლო გადასახადში დარიცხული თანხა. განმარტავდა, რომ ფულადი სახსრების გაანგარიშებისას გასათვალისწინებელია არარეზიდენტ პირებზე და სატრანსპორტო კომპანიისთვის გადახდილი თანხები.\nგაუგებარია, გადასახადის გადამხდელის მიერ წარდგენილი დოკუმენტაციის არ გათვალისწინების საფუძველი, კერძოდ თუ რა დაედო საფუძვლად საგადასახადო შედეგების გადაანგარიშებაზე უარს. როგორც გადაანგარიშების დასკვნიდან ირკვევა ერთადერთი არგუმენტი არის ის, რომ არ იქნა წარდგენილი ისეთი „მტკიცებულება“, რაც გამოიწვევდა დარიცხული თანხის კორექტირებას.\nსაჩივრის ფარგლებში წარდგენილი იყო ყველა მტკიცებულება, რაც შეცვლიდა დარიცხულ თანხებს, სწორედ ეს დოკუმენტაცია დაედო საფუძვლად შემოსავლების სამსახურის მიერ მიღებულ გადაწყვეტილებას. კერძოდ, წარდგენილი იყო სანოტარო წესით დადასტურებული შედარების აქტები დავალიანების შესახებ. ასევე, ალტერნატიული გაანგარიშების ცხრილი, რომელიც დამყარებულია დოკუმენტურ რეალიზაციაზე. გარდა ამისა, არაერთხელ მოხდა კომპანიის მხრიდან სატელეფონო კომუნიკაცია აუდიტის დეპარტამენტის წარმომადგენლებთან, რომ არ მომხდარიყო საკითხის შესწავლა კომპანიის წარმომადგენლის გარეშე, თუმცა გადაანგარიშების დასკვნა ისე გამოიცა, რომ არავის, არაფერი უცნობებია.\nსაბჭოში არსებული პრაქტიკის მიხედვით თუ დოკუმენტური რეალიზაციის წილი აღემატება მთლიანი ბრუნვის 5%-ს, ასეთ შემთხვევაში უნდა მოხდეს დოკუმენტური რეალიზაციის ფასნამატის გამოყენება. მოცემულ შემთხვევაში დოკუმენტური რეალიზაციის ხვედრითი წილი შეადგენს დაახლოებით 45%-50%. კომპანიის მიერ შედგენილია შესაბამისი გაანგარიშება სახეობების მიხედვით, რომელიც განსხვავდება აუდიტის დეპარტამენტის მიერ მანამდე შედგენილი გაანგარიშებისგან. კერძოდ, განისაზღვრა შესამოწმებელ პერიოდში რეალიზებული პროდუქციის საშუალო შეწონილი ფასნამატი, ბევრად ნაკლებია დეკლარირებულ ბრუნვასთან შედარებით. კომპანიის მიერ წარდგენილია ფულის მოძრაობის ანალიზი, რომლის საფუძველსაც წარმოადგენდა დღგ-ის ბრუნვაში მაღალი მარჟის დაფიქსირება. აღნიშნულთან დაკავშირებით შემმოწმებელმა უნდა იხელმძღვანელოს კომპანიის მიერ წარდგენილი გაანგარიშების ცხრილებით (დოკუმენტური რეალიზაციიდან) და განისაზღვროს დასაბეგრი ბრუნვა. ამის შემდგომ (საჭიროების შემთხვევაში) მოხდეს ფულის მოძრაობის ანალიზი.\nგაუგებარია რატომ არ გაითვალისწინა აუდიტის დეპარტამენტმა დებიტორული დავალიანების შესახებ წარდგენილი შედარების აქტები, სადაც ფიქსირდება რომ გადასახადის გადამხდელს ერიცხება 411 528 ლარის დებიტორული დავალიანება. \nშემოსავლების სამსახური უარს ამბობს საკითხის დამატებით შესწავლაზე იმ მოტივით, რომ დეკლარირებული დღგ-ით დასაბეგრი ბრუნვის კორექტირება არ იყო დავალებული. საგადასახადო მოთხოვნით თანხა დღგ-ში არ ერიცხება, თანხები დარიცხულია მხოლოდ საშემოსავლო გადასახადში, დღგ-ის დასაბეგრი ბრუნვის შესაბამისად. საჩივრის წარდგენისას ყოველთვის მიუთითებდა, რომ წარდგენილი დღგ-ის დეკლარაცია იყო არაზუსტი, რისი დაზუსტების საშუალებაც არ ჰქონდა და ითხოვდა წარდგენილი დოკუმენტაციის მიხედვით მომხდარიყო დასაბეგრი ბრუნვის განსაზღვრა და აღნიშნულიდან გამომდინარე, განკარგვადი თანხის ოდენობის დადგენა.\nშემოსავლების სამსახურმა გაიზიარა ეს პოზიცია და 25.12.2023 წლის №32679 ბრძანებით აუდიტის დეპარტამენტს დაავალა წარდგენილი არგუმენტაციის გათვალისწინებით მოეხდინა საკითხის ხელახლა შესწავლა და სათანადო საფუძვლის არსებობის შემთხვევაში საგადასახადო ვალდებულების შემცირება. \nმიუხედავად ამ ზოგადი დავალებისა, შემოსავლების სამსახური თავის მიერ მიღებულ 25.11.2025 წლის ბრძანებაში კატეგორიულად ცვლის გადაწყვეტილების შინაარს იმ საფუძვლით, რომ თითქოსდა მხოლოდ საშემოსავლო გადასახადის ნაწილში მოხდა საჩივრის დაკმაყოფილება და დღგ-ით დასაბეგრი ბრუნვის კორექტირებას გადაწყვეტილება არ ეხებოდა.\nერთადერთი გარემოება რასაც შემოსავლების სამსახური საბჭოში გამოთქმული პოზიციით ადასტურებს, არის ის, რომ 25.12.2023 წლის №32679 გადაწყვეტილების დავის საგანში მითითებული აქვს „ფულადი სახსრების მოძრაობის შედეგად განკარგვადი თანხის გაანგარიშება დღგ-ის დეკლარაციით დეკლარირებულ ფასნამატზე დაყრდნობით“. თუმცა გაუგებარია ის ლოგიკა, რომ დღგ-ით დასაბეგრი ბრუნვის კორექტირება თითქოსდა არ მოუთხოვია.\nდღგ-ის დასაბეგრი ბრუნვის შესაბამისად უნდა მომხდარიყო განკარგვადი თანხის ოდენობის დადგენა. სწორედ ამ საფუძვლით იქნა მიღებული 2023 წლის გადაწყვეტილება. გარდა ამისა, შემოსავლების სამსახურის მიერ მიღებული გადაწყვეტილებები ერთმანეთთან მოდის წინააღმდეგობაში.\nყურადღება მისაქცევია, ასევე გადაანგარიშების შესახებ დასკვნაზე, სადაც გადაანგარიშებაზე უარის თქმისას აუდიტის დეპარტამენტი უთითებს მხოლოდ იმ გარემოებას, რომ საჩივარში მითითებულ სხვა საკითხებზე არ არის წარდგენილი ისეთი მტკიცებულება, რომელიც შეცვლიდა საგადასახადო შემოწმების აქტით დადგენილ გარემოებებს, შესაბამისად, საგადასახადო შემოწმების აქტით დარიცხული თანხები არ დაექვემდებარა კორექტირებას.\nამდენად, დაუსაბუთებელია შემოსავლების სამსახურის არგუმენტაცია პროცედურულ გარემოებაზე, რომ თითქოსდა 25.12.2023 წლის №32679 ბრძანებაში მითითებული გარემოებები და ახალ საჩივარში მითითებული გარემოებები განსხვავებულია.\nდარიცხვის შინაარსთან დაკავშირებით ფინანსთა სამინისტროსთან არსებულ დავების განხილვის საბჭოს სთხოვს საჩივრის დაკმაყოფილებას, შემდეგ გარემოებათა გამო:\nშემმოწმებელმა იხელმძღვანელა კომპანიის მიერ დღგ-ში დეკლარირებული ფასნამატით, რაც რეალურ ოდენობას ბევრად აღემატება. იმ მიზნით, რომ კომპანიის ბიუჯეტის წინაშე სწორად ჰქონოდა ანგარიშგება დღგ-ში განხორციელდა მაღალი ფასნამატის დაფიქსირება, ხოლო შემდგომ პერიოდში უნდა მომხდარიყო დაზუსტება და კორექტირებული დეკლარაციის წარდგენა. ვინაიდან დაიწყო საგადასახადო შემოწმება, კორექტირებული დეკლარაციის წარდგენა ვერ მოხერხდა.\nშესამოწმებელ პერიოდში დოკუმენტურ რეალიზაციაზე მოდის სრული რეალიზაციის დაახლოებით 45-50%, რომლითაც შესაძლებელია რეალური ფასნამატის და დასაბეგრი ბრუნვის განსაზღვრა. კომპანიის მხრიდან მოხდა შეძენილი და რეალიზებული პროდუქციის დაკავშირება, თვითღირებულების განსაზღვრა და დოკუმენტური ფასნამატის ოდენობის დადგენა სახეობების მიხედვით. განისაზღვრა შესამოწმებელ პერიოდში რეალიზებული პროდუქციის საშუალო შეწონილი ფასნამატი, რომელიც ბევრად ნაკლებია დეკლარირებულ ბრუნვასთან შედარებით.\nაუდიტის დეპარტამენტის მიერ განხორციელდა ფულის მოძრაობის ანალიზი, რომლის საფუძველსაც წარმოადგენდა დღგ-ის ბრუნვაში მაღალი მარჟის დაფიქსირება. აღნიშნულთან დაკავშირებით შემმოწმებელმა უნდა იხელმძღვანელოს კომპანიის მიერ წარდგენილი გაანგარიშების ცხრილებით (დოკუმენტური რეალიზაციიდან) და განსაზღვროს დასაბეგრი ბრუნვა. ამის შემდგომ (საჭიროების შემთხვევაში) მოხდეს ფულის მოძრაობის ანალიზი.\nკომპანიას ჯარიმები დაეკისრა საგადასახადო კოდექსის 275-ე მუხლის შესაბამისად. \nფინანსთა სამინისტროსთან არსებულ დავების განხილვის საბჭოს მიმართავს გამოიყენოს საგადასახადო კოდექსის 269-ე მუხლის მე-7 ნაწილით მინიჭებული დისკრეციული უფლებამოსილება და კომპანია გაათავისუფლოს დაკისრებული ჯარიმა-საურავისგან, როგორც კეთილსინდისიერი გადასახადის გადამხდელი. საწარმოს მიზანი არ ყოფილა გადასახადების დამალვა.\nზემოხსენებული არგუმენტაციის და მტკიცებულებათა გათვალისწინებით ითხოვს აუდიტის დეპარტამენტს დაევალოს წარდგენილ მტკიცებულებათა გათვალისწინებით და გადასახადის გადამხდელის მონაწილეობით დარიცხული თანხების კორექტირება.\nდავების განხილვის საბჭო \nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი არ უნდა დაკმაყოფილდეს შემდეგ გარემოებათა გამო:\nშემოსავლების სამსახურის 25.12.2023 წლის №32679 ბრძანებით სადავო საკითხთან (ფულადი სახსრების მოძრაობის შედეგად განკარგვადი თანხის გაანგარიშება დღგ-ის დეკლარაციით დეკლარირებულ ფასნამატზე დაყრდნობით) დაკავშირებით, საგადასახადო ვალდებულებების დაზუსტების მიზნით:\nა) გადასახადის გადამხდელს მიეცა წინადადება ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს საჩივარში მითითებული არგუმენტაციის დოკუმენტურად დადასტურებული მტკიცებულებები;\nბ) აუდიტის დეპარტამენტს დაევალა, დამატებით შეისწავლოს წარდგენილი მტკიცებულებები (მათ შორის, საჩივარზე თანდართული დოკუმენტაცია) და შესწავლის შედეგების გათვალისწინებით, სათანადო საფუძვლების არსებობის შემთხვევაში, უზრუნველყოს საგადასახადო ვალდებულებების კორექტირება (შემცირება).\nშემოსავლების სამსახურის 25.12.2023 წლის №32679 ბრძანების აღსრულების შედეგებზე შედგენილი აუდიტის დეპარტამენტის 4.07.2025 წლის დასკვნიდან ირკვევა, რომ: \n- შემოსავლების სამსახურის უფროსის 2019 წლის 8 ივლისის №22708 ბრძანებით დამტკიცებული მეთოდური მითითების (დანართი 8) შესაბამისად, ფულადი სახსრების გაანგარიშებისას გათვალისწინებულია იმპორტირებული საქონლის სრული საინვოისო ღირებულება, შესაბამისად, აღნიშნულ ნაწილში საგადასახადო შემოწმების შედეგად დარიცხული თანხები დაექვემდებარა კორექტირებას (შემცირებას).\n- საწარმოს მიერ საჩივარში მითითებულ სხვა საკითხებზე არ არის წარდგენილი ისეთი მტკიცებულება, რომელიც შეცვლიდა საგადასახადო შემოწმებით დადგენილ გარემოებებს, შესაბამისად, საგადასახადო შემოწმების აქტით დარიცხული თანხები არ დაექვემდებარა კორექტირებას.\nსაბჭოს სხდომაზე, საჩივრის ზეპირი განხილვისას, მომჩივნის წარმომადგენლის განმარტებით, კომპანიის ბიუჯეტის წინაშე სწორად რომ ჰქონოდა ანგარიშგება დღგ-ში განახორციელა მაღალი ფასნამატის დაფიქსირება, ხოლო შემდგომ პერიოდში უნდა მომხდარიყო დაზუსტება და კორექტირებული დეკლარაციის წარდგენა. ვინაიდან დაიწყო საგადასახადო შემოწმება, კორექტირებული დეკლარაციის წარდგენა ვერ მოხერხდა. შესამოწმებელ პერიოდში დოკუმენტურ რეალიზაციაზე მოდის სრული რეალიზაციის დაახლოებით 45-50%, რომლითაც შესაძლებელია რეალური ფასნამატის და დასაბეგრი ბრუნვის განსაზღვრა. მიუხედავად ზოგადი დავალებისა, შემოსავლების სამსახური 25.11.2025 წლის ბრძანებაში კატეგორიულად ცვლის გადაწყვეტილების შინაარს იმ საფუძვლით, რომ თითქოსდა მხოლოდ საშემოსავლო გადასახადის ნაწილში მოხდა საჩივრის დაკმაყოფილება და დღგ-ით დასაბეგრი ბრუნვის კორექტირებას გადაწყვეტილება არ ეხებოდა. აუდიტის დეპარტამენტის მიერ შედგა ფულის მოძრაობის ანალიზი, რომლის საფუძველს წარმოადგენდა დღგ-ის ბრუნვაში მაღალი მარჟის დაფიქსირება. ამდენად, დეკლარირებული დღგ-ის დასაბეგრი ბრუნვის კორექტირებაზე შემოსავლების სამსახური დაეთანხმა, ვინაიდან ვერ განხორციელდებოდა განკარგვადი თანხის (დარიცხული საშემოსავლო გადასახადის) კორექტირება. აღნიშნულთან დაკავშირებით შემმოწმებელმა უნდა იხელმძღვანელოს კომპანიის მიერ წარდგენილი გაანგარიშების ცხრილებით (დოკუმენტური რეალიზაციიდან) და განსაზღვროს დასაბეგრი ბრუნვა. ამის შემდგომ (საჭიროების შემთხვევაში) მოხდეს ფულის მოძრაობის ანალიზი. ასევე, საბჭოს მიმართავს გამოიყენოს საგადასახადო კოდექსის 269-ე მუხლის მე-7 ნაწილით მინიჭებული დისკრეციული უფლებამოსილება და კომპანია გაათავისუფლოს დაკისრებული ჯარიმა-საურავისგან, როგორც კეთილსინდისიერი გადასახადის გადამხდელი.\nმომჩივნის არგუმენტზე, საჩივრის ზეპირი განხილვისას, აუდიტის დეპარტამენტის წარმომადგენელმა განმარტა, რომ დეკლარირებული დღგ-ის ბრუნვის კორექტირება არ მომხდარა. შემოსავლების სამსახურის უფროსის 2019 წლის 8 ივლისის №22708 ბრძანებით დამტკიცებული (დანართი №8) მეთოდური მითითების შესაბამისად, ფულადი სახსრების გაანგარიშებისას გათვალისწინებულ იქნა იმპორტირებული საქონლის სრული საინვოისო ღირებულება, შესაბამისად აღნიშნულ ნაწილში საგადასახადო შემოწმებით დარიცხული თანხები დაექვემდებარა კორექტირებას (შემცირებას). საჩივარში მითითებული სხვა საკითხების ირგვლივ, აუდიტის დეპარტამენტმა შეისწავლა გადასახადის გადამხდელის მიერ საჩივარში მითითებული არგუმენტაციის დამადასტურებელი მტკიცებულებები (ელ. ცხრილის სახით) ფასნამატის გაანგარიშებასთან დაკავშირებით. წარმოდგენილი ინფორმაციით შეძენილი და რეალიზებული პროდუქციის დაკავშირება, თვითღირებულების განსაზღვრა და შესაბამისად ფასნამატის ოდენობის დადგენა ვერ განხორციელდა, არადოკუმენტური რეალიზაცია გაანგარიშებულია დეკლარირებული ბრუნვებიდან გამომდინარე. ამასთან, შემოსავლების სამსახურის გადაწყვეტილებით არ იყო დავალებული დოკუმენტური ფასნამატის გავრცელება არადოკუმენტურ რეალიზებულ საქონელზე. ასევე, გადასახადის გადამხდელის წარმოდგენილი მონაცემები არარელევანტურია მსგავსი საქმიანობის განმახორციელებელი პირების საგადასახადო ორგანოს მიერ აუდირებული მონაცემებით დადგენილ მარჟასთან. შესაბამისად, გადასახადის გადამხდელის მიერ არ იქნა წარმოდგენილი ისეთი შესაბამისი მტკიცებულება, რომელიც შეცვლიდა საგადასახადო შემოწმების აქტით დადგენილ გარემოებებს, შესაბამისად საგადასახადო შემოწმების აქტით დარიცხული თანხები ამ ნაწილში კორექტირებას (შემცირებას) არ დაექვემდებარა.\nაღსანიშნია, რომ მომჩივნის მიერ, დებიტორულ დავალიანებასთან მიმართებით, წარდგენილი არგუმენტების გათვალისწინებით შემოსავლების სამსახურის სადავო, 25.11.2025 წლის №25800 ბრძანებით, საგადასახადო ვალდებულებების დაზუსტებით მიზნით, აუდიტის დეპარტამენტს დაევალა ყოველმხრივ შეისწავლოს/გამოიკვლიოს საჩივრების დანართად წარდგენილი მტკიცებულებები მ.შ. საქართველოს ფინანსთა სამინისტროს საგამოძიებო სამსახურის მეშვეობით დაადგინოს საქმის ირგვლივ არსებული ფაქტობრივი გარემოებები და შესწავლის შედეგების გათვალისწინებით, სათანადო საფუძვლის არსებობის შემთხვევაში, განახორციელოს საგადასახადო ვალდებულებების შესაბამისი კორექტირება (შემცირება). \nამავე ბრძანებაში მომჩივნის არგუმენტებზე, დეკლარირებული დღგ-ით დასაბეგრი ბრუნვის შემცირებასთან და საგადასახადო კოდექსის 269-ე მუხლის მე-7 ნაწილზე მითითებით დაკისრებული სანქციისგან გათავისუფლებასთან დაკავშირებით, მითითებულია, რომ გადასახადის გადამხდელს სადავოდ მითითებული აქვს ისეთი გარემოებები, რაც შემოსავლების სამსახურის 25.12.2023 წლის №32679 ბრძანებით არ დაკმაყოფილდა და შესაბამისად, არ ყოფილა დავალებული შესასრულებლად აუდიტის დეპარტამენტისთვის.\nაღნიშნული გარემოებებიდან გამომდინარე, საბჭოს მიაჩნია, რომ არ არსებობს სადავო საკითხზე შემოსავლების სამსახურის მიერ მიღებული გადაწყვეტილებისგან განსხვავებული გადაწყვეტილების მიღების საფუძველი.\nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „გ“ ქვეპუნქტით და გადაწყვიტა: \n1. საჩივარი არ დაკმაყოფილდეს;\n2. გადაწყვეტილება შეიძლება გასაჩივრდეს თბილისის საქალაქო სასამართლოში (თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/65d73068-2bee-4a3b-941b-7cd8d0ea7bd1",
        "type": "დოკუმენტი"
    },
    {
        "id": "0b1252b7-1385-4202-8442-8ea05a72e8e8",
        "title": "ბრძანება №2289",
        "date": "2026-02-05T00:00:00",
        "content": "N 2289\n05 თებერვალი 2026\nბ რ ძ ა ნ ე ბ ა \nშპს ------ (ს/ნ ---------------) \n(მის.: -----------------) \n2026 წლის 8 იანვრის საჩივრის\nნაწილობრივ დაკმაყოფილების თაობაზე \nშემოსავლების სამსახურმა დავების განხილვის საბჭოს 2026 წლის 29 იანვრის სხდომაზე (ოქმი №8) განიხილა შპს „------“ (ს/ნ -----) 2026 წლის 8 იანვრის №99817/1/2026 საჩივარი, შემოსავლების სამსახურის აუდიტის დეპარტამენტის 2025 წლის 9 დეკემბრის №006-503 საგადასახადო მოთხოვნასთან დაკავშირებით.\nსადავო საკითხები: \n1. მომჩივანი ითხოვს დღგ-ის გადამხდელად რეგისტრაციის მომენტისთვის არსებულ სმფ-ების ნაშთზე დღგ-ის ჩათვლას (4 900 ლარი).\n2. გადასახადის გადამხდელი ითხოვს სადავო საგადასახადო მოთხოვნით განსაზღვრული ჯარიმისგან გათავისუფლებას საქართველოს საგადასახადო კოდექსის 269-ე მუხლის მე-7 ნაწილის საფუძველზე.\nფაქტობრივი გარემოებები: \nსაქმის მასალებით დგინდება, რომ შემოსავლების სამსახურის აუდიტის დეპარტამენტის 2025 წლის 21 ოქტომბრის №23025 და 12 ნოემბრის №24884 ბრძანებების საფუძველზე ჩატარდა შპს „----“ (ს/ნ ----) საქმიანობის კამერალური საგადასახადო შემოწმება 2024 წლის 22 აპრილიდან 2025 წლის პირველ სექტემბრამდე საანგარიშო პერიოდებში საკონტროლო-სალარო აპარატით, საბანკო ოპერაციებითა და პოსტერმინალით განხორციელებული ანგარიშსწორებისას მიღებული თანხების დღგის დეკლარაციაში ასახვის სისწორის დადგენის მიზნით. საგადასახადო შემოწმების შედეგებზე 2025 წლის 5 დეკემბერს შედგა საგადასახადო შემოწმების აქტი, გამოიცა 2025 წლის 9 დეკემბრის №27049 ბრძანება და ამავე თარიღის №006–503 საგადასახადო მოთხოვნა, რომლის საფუძველზე გადასახადის გადამხდელს დამატებით გადასახდელად განესაზღვრა სულ 17 056 ლარი, მათ შორის გადასახადი 10 573 ლარი, ჯარიმა 5 162 ლარი და საურავი 1 321 ლარი.\nსაგადასახადო შემოწმების აქტის მიხედვით, საგადასახადო ვალდებულებები განსაზღვრულია შემდეგი გარემოებით: \nშპს „-----“ საქმიანობაა საცალო ვაჭრობა ტანსაცმლით სპეციალიზებულ მაღაზიებში (მის.: ----). პროდუქციის შესყიდვას ახორციელებს ----- ბაზარზე. საწარმო გადასახადის გადამხდელად რეგისტირებულია 2024 წლის 22 აპრილს, ხოლო 2024 წლის 11 დეკემბერს რეგისტრირებულია დღგ-ის გადამხდელად. შემოწმებით გაანალიზდა საკონტროლო-სალარო აპარატით, საბანკო ამონაწერითა და პოს-ტერმინალით განხორციელებული ანგარიშსწორებისას მიღებული თანხების დღგ-ის დეკლარაციაში ასახვის სისწორე. მოცემული ინფორმაციის შესწავლის შედეგად კომპანიას დღგის გადამხდელად რეგისტრაციის შემდგომ პერიოდში დამატებით უფიქსირდებოდა შემოსავალი, რომელიც არ ჰქონდა ასახული წარმოდგენილ დღგ-ის დეკლარაციაში.\nყოველივე ზემოაღნიშნულის გათვალისწინებით, შემოწმებამ იხელმძღვანელა საქართველოს საგადასახადო კოდექსის 159-ე, 160-ე, 163-ე, 164-ე მუხლებით. შედეგად, გაიზარდა დღგ-ით დასაბეგრი ბრუნვა, გადამხდელს დაერიცხა დღგ და საქართველოს საგადასახადო კოდექსის 275-ე მუხლით განსაზღვრული ჯარიმა. \nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა უნდა დაკმაყოფილდეს ნაწილობრივ შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-2 ნაწილის თანახმად, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში. ამავე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nპირველ სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 174-ე მუხლის პირველი ნაწილის თანახმად, დღგ-ის ჩათვლა არის დასაბეგრი პირის უფლება, შეიმციროს გადასახდელი დღგ-ის თანხა საქონლის მიწოდებასთან/მომსახურების გაწევასთან დაკავშირებული ხარჯის სხვადასხვა კომპონენტის ღირებულებაზე პირდაპირ მიკუთვნებული დღგ-ის თანხით.\nამავე მუხლის მე-2 ნაწილის თანახმად, დღგ-ის ჩათვლის უფლება წარმოიშობა ჩასათვლელი დღგის თანხის დარიცხვის ვალდებულების წარმოშობის (შესაბამისი ოპერაციის დღგ-ით დაბეგვრის) მომენტიდან.\nამავე მუხლის მე-3 ნაწილის თანახმად, დღგ-ის ჩათვლის უფლება აქვს მხოლოდ დღგ-ის გადამხდელად რეგისტრირებულ დასაბეგრ პირს. \nსაქართველოს საგადასახადო კოდექსის 175-ე მუხლის პირველი ნაწილის „ა“ ქვეპუნქტის თანახმად, თუ საქონელი/მომსახურება გამიზნულია ან გამოიყენება დღგ-ით დასაბეგრი ოპერაციის განხორციელებისთვის, დასაბეგრ პირს უფლება აქვს ჩაითვალოს საქართველოს ტერიტორიაზე სხვა დასაბეგრი პირისგან ამ საქონლის/მომსახურების შეძენისთვის გადახდილი/გადასახდელი დღგ. \nსაქართველოს საგადასახადო კოდექსის 176-ე მუხლის პირველი ნაწილის ,,ა“ ქვეპუნქტის თანახმად, დღგ-ის ჩათვლის მიღების საფუძველია, ამ კოდექსის 175-ე მუხლის პირველი ნაწილის „ა“ და „ბ“ ქვეპუნქტებითა და მე-2 ნაწილით გათვალისწინებულ შემთხვევებში – საქონლის/მომსახურების შეძენასთან დაკავშირებით ამ კოდექსით დადგენილი წესით გამოწერილი საგადასახადო ანგარიშფაქტურა.\nსაქართველოს საგადასახადო კოდექსის 180-ე მუხლის პირველი ნაწილის თანახმად, თუ ამ კოდექსით სხვა რამ არის დადგენილი, დღგ-ის გადამხდელად რეგისტრირებული დასაბეგრი პირის მიერ სხვა დასაბეგრი პირისთვის საქონლის მიწოდების ან მომსახურების გაწევის შემთხვევაში, გამოიწერება საგადასახადო ანგარიშ-ფაქტურა. ,,გადასახადების ადმინისტრირების შესახებ“ საქართველოს ფინანსთა მინისტრის 2010 წლის 31 დეკემბრის №996 ბრძანებით დამტკიცებული ინსტრუქციის 72-ე მუხლის პირველი ნაწილის თანახმად, თუ საქონელი/მომსახურება გამიზნულია ან გამოიყენება დღგ-ით დასაბეგრი ოპერაციის განხორციელებისთვის, გარდა ჩათვლის უფლების გარეშე გათავისუფლებული დასაბეგრი ოპერაციებისა, დასაბეგრ პირს უფლება აქვს ჩაითვალოს:\nა) საქართველოს ტერიტორიაზე სხვა დასაბეგრი პირისგან ამ საქონლის/მომსახურების შეძენისთვის გადახდილი/გადასახდელი დღგ; \nბ) ანაზღაურების სანაცვლოდ საქონლის მიწოდებად ან მომსახურების გაწევად, განხილულ ოპერაციებთან დაკავშირებით გადასახდელი დღგ.\nხოლო, მე-3 ნაწილის ,,ა“ და ,,ბ“ ქვეპუნქტების თანახმად, დასაბეგრ პირს უფლება არ აქვს ჩაითვალოს:\nა) დღგ, თუ იგი არ არის რეგისტრირებული დღგ-ის გადამხდელად;\nბ) იმ საქონელზე/მომსახურებაზე (გარდა ძირითადი საშუალებებისა) გაწეული ხარჯის ღირებულებაზე მიკუთვნებული დღგ-ის თანხა, რომელიც დასაბეგრი პირის მიერ დღგ-ის გადამხდელად რეგისტრაციამდე პერიოდში გამოყენებულია დასაბეგრ ოპერაციებში.\nშემოსავლების სამსახური მიუთითებს საქართველოს ზოგადი ადმინისტრაციული კოდექსის 96–ე მუხლზე, რომლის თანახმად, ადმინისტრაციული ორგანო ვალდებულია ადმინისტრაციული წარმოებისას გამოიკვლიოს საქმისათვის ყველა მნიშვნელოვანი გარემოება და გადაწყვეტილება მიიღოს ამ გარემოებათა შეფასებისა და ურთიერთშეჯერების საფუძველზე, რისთვისაც ზოგადი ადმინისტრაციული კოდექსის 97–ე მუხლის თანახმად, მტკიცებულებათა გამოკვლევისათვის უფლებამოსილია გამოითხოვოს საქმესთან დაკავშირებული დოკუმენტები, შეაგროვოს ცნობები, მოუსმინოს დაინტერესებულ მხარეებს, დანიშნოს ექსპერტიზა, გამოიყენოს აუცილებელი დოკუმენტები და აქტები, მტკიცებულებათა შეგროვების, გამოკვლევის და შეფასების მიზნით მიმართოს კანონმდებლობით გათვალისწინებულ სხვა ზომებს. საქართველოს ზოგადი ადმინისტრაციული კოდექსის 96–ე მუხლის მე–2 ნაწილის თანახმად, დაუშვებელია, ინდივიდუალური ადმინისტრაციულ-სამართლებრივი აქტის გამოცემას საფუძვლად დაედოს ისეთი გარემოება ან ფაქტი, რომელიც კანონით დადგენილი წესით არ არის გამოკვლეული ადმინისტრაციული ორგანოს მიერ. \nშემოსავლების სამსახური ყურადღებას ამახვილებს გადასახადის გადამხდელის მიერ საჩივარში დაფიქსირებულ პოზიციაზე, რომლითაც ითხოვს დღგ-ის გადამხდელად რეგისტრაციის მომენტისთვის არსებულ სმფ-ების ნაშთზე დღგ-ის თანხის ჩათვლას.\nზემოაღნიშნული სამართლებრივი ნორმების, საქმეში არსებული მასალებისა და გადასახადის გადამხდელის არგუმენტაციის გათვალისწინებით, შემოსავლების სამსახურმა პირველ სადავო საკითხთან დაკავშირებით მიიჩნია, რომ დღგ-ის გადამხდელად რეგისტრაციის მომენტისთვის არსებულ სასაქონლომატერიალურ მარაგებზე დღგ-ის ჩასათვლელი თანხების გათვალისწინების მიზნით, გადასახადის გადამხდელს უნდა მიეცეს წინადადება ამ ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს დღგ-ის ჩათვლის უფლების დამადასტურებელი დოკუმენტაცია/მტკიცებულებები. თავის მხრივ, აუდიტის დეპარტამენტს უნდა დაევალოს დამატებით შეისწავლოს როგორც წარმოდგენილი, ასევე, შემოსავლების სამსახურის გადასახადების ადმინისტრირების საინფორმაციო სისტემაში არსებული დღგ-ის ჩათვლის უფლების დამადასტურებელი დოკუმენტები და დღგ-ის ჩათვლის მიღებასთან დაკავშირებით კანონმდებლობით დადგენილი შეზღუდვების გათვალისწინებით, განახორციელოს საგადასახადო ვალდებულებების კორექტირება (შემცირება).\nმე-2 სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 43-ე მუხლის მე-4 ნაწილზე, რომლის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით.\nსაქართველოს საგადასახადო კოდექსის 270-ე მუხლის პირველი ნაწილის თანახმად, საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის. ამავე მუხლის მე-2 ნაწილის თანახმად, საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 275-ე მუხლის თანახმად:\n1. პირის მიერ საგადასახადო დეკლარაციაში/გაანგარიშებაში გადასახადის თანხის შემცირება, თუ იგი გამოწვეულია საგადასახადო კონტროლის განმახორციელებელი ორგანოს მიერ პირის საგადასახადო ვალდებულების წარმოშობის მომენტის (პერიოდის) შეცვლით, იწვევს პირის დაჯარიმებას შემცირებული გადასახადის თანხის 10 პროცენტის ოდენობით. \n2. საგადასახადო დეკლარაციაში/გაანგარიშებაში გადასახადის თანხის შემცირება, გარდა ამ მუხლის პირველი, 2\n1 \nდა 2\n2\n ნაწილებით გათვალისწინებული შემთხვევებისა, იწვევს დაჯარიმებას შემცირებული გადასახადის თანხის 50 პროცენტის ოდენობით. \n2\n1\n .საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტს არ აღემატება, იწვევს დაჯარიმებას შემცირებული გადასახადის თანხის 10 პროცენტის ოდენობით. \n2\n2\n . საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტზე მეტია და 20 პროცენტს არ აღემატება, იწვევს დაჯარიმებას შემცირებული გადასახადის თანხის 25 პროცენტის ოდენობით.\nსაქართველოს საგადასახადო კოდექსის 269-ე მუხლის მე-7 ნაწილის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით. \nშემოსავლების სამსახური განმარტავს, რომ გადასახადის გადამხდელის კეთილსინდისიერება უკავშირდება მის მიერ დაშვებულ შეცდომას, გადამხდელი კეთილსინდისიერია იმ შემთხვევაში თუ სამართალდარღვევა გამოწვეულია მის მიერ დაშვებული შეცდომით (არცოდნით). კეთილსინდისიერება გულისხმობს პირის სუბიექტურ დამოკიდებულებას მის მიერ ჩადენილი ქმედებისადმი. პირი მოქმედებს საპატიებელი შეცდომის პირობებში ანუ მან არ იცოდა და არც შეიძლებოდა სცოდნოდა, რომ ჩადიოდა აკრძალულ ქმედებას (სამართალდარღვევას). საქართველოს საგადასახადო კოდექსის 269-ე მუხლის მე-7 ნაწილის მიზანია საგადასახადო პასუხისმგებლობისგან გაათავისუფლოს პირი, რომელიც სამართლებრივი შეცდომის არეალში მოქმედებდა, რადგან სამართლებრივი შეცდომის დროს პირი არასწორად აფასებს ჩადენილი ქმედების სამართლებრივ არსს და ამ ქმედებით გამოწვეულ სამართლებრივ შედეგს.\nშემოსავლების სამსახური მიუთითებს ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები, ამასთან, მომჩივანი ვერ უთითებს ფაქტობრივ და სამართლებრივ გარემოებებზე, რომლითაც დადასტურდება, რომ გადასახადის გადამხდელი საგადასახადო ვალდებულებების არაჯეროვნად შესრულებისას მოქმედებდა სამართლებრივი შეცდომის არეალში. შესაბამისად, საგადასახადო შემოწმების შედეგად დარიცხული ჯარიმის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება. ამდენად, გადასახადის გადამხდელის საჩივარი აღნიშნულ ნაწილში დაუსაბუთებელია და არ უნდა დაკმაყოფილდეს. \nსაქართველოს საგადასახადო კოდექსის 304-ე მუხლის საფუძველზე, \nვ ბ რ ძ ა ნ ე ბ:\n1. შპს „------“ (ს/ნ -------) საჩივარი დაკმაყოფილდეს ნაწილობრივ; \n2. პირველ სადავო საკითხთან დაკავშირებით: ა) დღგ-ის გადამხდელად რეგისტრაციის მომენტისთვის არსებულ სასაქონლო-მატერიალურ მარაგებზე დღგ-ის ჩასათვლელი თანხების გათვალისწინების მიზნით, გადასახადის გადამხდელს მიეცეს წინადადება ამ ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს შესაბამისი დოკუმენტაცია/მტკიცებულებები; \nბ) დაევალოს აუდიტის დეპარტამენტს დამატებით შეისწავლოს როგორც წარმოდგენილი, ასევე, შემოსავლების სამსახურის გადასახადების ადმინისტრირების საინფორმაციო სისტემაში არსებული დღგის ჩათვლის უფლების დამადასტურებელი დოკუმენტები და დღგ-ის ჩათვლის მიღებასთან დაკავშირებით კანონმდებლობით დადგენილი შეზღუდვების გათვალისწინებით, განახორციელოს საგადასახადო ვალდებულებების კორექტირება (შემცირება); \n3. დანარჩენ ნაწილში საჩივარი არ დაკმაყოფილდეს; \n4. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/0b1252b7-1385-4202-8442-8ea05a72e8e8",
        "type": "დოკუმენტი"
    },
    {
        "id": "e1259de1-bbf8-4372-8cef-8d2db934a9ea",
        "title": "ბრძანება №26354/2/2025",
        "date": "2026-02-05T00:00:00",
        "content": "№ 26354/2/2025 \n05 თებერვალი 2026\nგ ა დ ა წ ყ ვ ე ტ ი ლ ე ბ ა\nმომჩივანი:ი/მ „------“ (ს/ნ -----) \nმოპასუხე: მომსახურების დეპარტამენტი \nსაქართველოს ფინანსთა სამინისტროსთან არსებულმა დავების განხილვის საბჭომ, 30.01.2026 წელს განიხილა და მიიღო გადაწყვეტილება ------ 22.12.2025 წელს რეგისტრირებულ საჩივარზე (რეგისტრაციის №26354/2/2025). \nდავის საგანი:\nდაკისრებული საურავისგან გათავისუფლება საგადასახადო კოდექსის 269-ე მუხლის მე-7 ნაწილის საფუძველზე.\nგასაჩივრებული გადაწყვეტილება:\n1. მომსახურების დეპარტამენტის 17.11.2025 წლის №081-7420 საგადასახადო სამართალდარღვევის ოქმი;\n2. შემოსავლების სამსახურის 3.12.2025 წლის №26560 ბრძანება.\nდარიცხული თანხა:\nსაურავი \n- \n1 501.91 ლარი (24.12.2025 წლის მდგომარეობით).\nფაქტების აღწერა\nმომჩივანს, საშემოსავლო გადასახადის 2024 წლის ოქტომბრის თვის დეკლარაციის დაგვიანებით წარდგენისთვის (14.11.2025წ.) დაეკისრა საგადასახადო კოდექსი 274-ე მუხლით გათვალისწინებული ჯარიმა 756.86 ლარის ოდენობით.\nხსენებული დეკლარაციით ბიუჯეტში გადასახდელად დარიცხულია 7 568.55 ლარი. ხოლო, აღნიშნული დეკლარაციის წარმოდგენამდე, 2025 წლის 13 ნოემბრის მდგომარეობით, მომჩივანს ერიცხებოდა ზედმეტობა 746.55 ლარის ოდენობით. ერთი დღის შედარების აქტის მიხედვით (14.11.2025- 15.11.2025 წ.წ) გაადაანგარიშებით დარიცხულმა საურავმა შეადგინა 1 374.21 ლარი.\nდაკისრებული ჯარიმა და საურავი გასაჩივრდა შემოსავლების სამსახურში. შემოსავლების სამსახურის 3.12.2025 წლის №26560 ბრძანებით საჩივარი დაკმაყოფილდა ნაწილობრივ, მომჩივანი საგადასახადო კოდექსის 269-ე მუხლის მე-7 ნაწილის თანახმად, გათავისუფლდა მომსახურების დეპარტამენტის 2025 წლის 17 ნოემბრის N081-7420 საგადასახადო სამართალდარღვევის ოქმის საფუძველზე დაკისრებული ჯარიმისგან, ხოლო დანარჩენ ნაწილში საჩივარი არ დაკმაყოფილდა. \nშემოსავლების სამსახურის 3.12.2025 წლის №26560 ბრძანება არდაკმაყოფილებულ ნაწილში გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში. \nშემოსავლების სამსახურის გადაწყვეტილების შინაარსი\nშემოსავლების სამსახური მიუთითებს საგადასახადო კოდექსის 43-ე, 53-ე, 272-ე მუხლებზე და ფაქტობრივ გარემოებებზე და მიიჩნევს, რომ გადასახადის გადამხდელის პირადი აღრიცხვის ბარათზე 2024 წლის ოქტომბრის თვის ქონების/აქტივის მიწოდებაზე საშემოსავლო გადასახადის დეკლარაციის ასახვის შედეგად დარიცხული საურავი მართლზომიერია და არ ექვემდებარება გაუქმებას. ამასთან, ამ ნაწილში საგადასახადო კოდექსის 269-ე მუხლის მე-7 ნაწილის გამოყენება შემოსავლების სამსახურს მიზანშეწონილად არ მიაჩნია.\nმომჩივნის არგუმენტაცია\n2021 წელს შეიძინა საცხოვრებელი ბინა, რაზეც გაფორმდა წინარე ნასყიდობის ხელშეკრულება, ხოლო საკუთრების უფლება დარეგისტრირდა 2023 წლის 25 აგვისტოს. ფიქრობდა რომ ვინაიდან 2021 წლის შემდეგ ბინის შეძენიდან 2 წელი იყო გასული არ ეკუთვნოდა საშემოსავლო გადასახადის გადახდა. შემოსავლების სამსახურიდან შეიტყო აღნიშნული ინფორმაცია და მაშინვე წარადგინა დეკლარაცია და აღიარა გადასახადი. ითხოვს დარიცხული საურავის მოხსნას საგადასახადო კოდექსის 269-ე მუხლის მე-7 ნაწილის საფუძველზე.\nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი არ უნდა დაკმაყოფილდეს შემდეგ გარემოებათა გამო:\nსაგადასახადო კოდექსის 272-ე მუხლის პირველი, მე-2, 2\n1\n და მე-4 ნაწილების თანახმად, საურავი არის საგადასახადო სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის. საურავი ერიცხება გადასახადის თანხას, რომელიც არის სხვაობა გადასახადის გადამხდელის მიერ შეუსრულებელ საგადასახადო ვალდებულებებსა და ზედმეტად გადახდილი გადასახადების ჯამს შორის. თუ ამ კოდექსით სხვა რამ არ არის გათვალისწინებული, საურავის დარიცხვა ხორციელდება თითოეული ვადაგადაცილებული დღისათვის, გადასახადის გადახდის ვადის ამოწურვის დღის მომდევნო დღიდან. საურავის დარიცხვა წყდება მისი დარიცხვის ვალდებულების წარმოშობის დღიდან 3 წლის გასვლის თარიღიდან. საურავი შეადგენს გადაუხდელი გადასახადის თანხის 0,05 პროცენტს ყოველი ვადაგადაცილებული დღისათვის. გადასახადის გადახდის ვადის გადაცილების შემთხვევაში გადასახადის გადახდის დღე ვადაგადაცილებულ დღედ ითვლება.\nსაგადასახადო კოდექსის 269-ე მუხლის მე-7 ნაწილის მიხედვით, დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.\nდადგენილია, რომ მომჩივანს საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის დაეკისრა საგადასახადო კოდექსის 272-ე მუხლით გათვალისწინებული საურავი.\nმომჩივანი მიუთითებს შეცდომაზე და ითხოვს საურავისგან გათავისუფლებას საგადასახადო კოდექსის 269-ე მუხლის მე-7 ნაწილის საფუძველზე.\nმომჩივანი ვერ უთითებს რაიმე ფაქტობრივ და სამართლებრივ გარემოებებზე, რომლითაც დადასტურდება, რომ გადასახადის გადამხდელი საგადასახადო ვალდებულებების არაჯეროვნად შესრულებისას მოქმედებდა სამართლებრივი შეცდომის არეალში. შესაბამისად, საბჭოს მიაჩნია, რომ არ არსებობს დაკისრებული საურავისგან საგადასახადო კოდექსის 269-ე მუხლის მე-7 ნაწილით მომჩივნის გათავისუფლების საფუძველი. \nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „გ“ ქვეპუნქტით და გადაწყვიტა:\n1. საჩივარი არ დაკმაყოფილდეს;\n2. გადაწყვეტილება შეიძლება გასაჩივრდეს თბილისის საქალაქო სასამართლოში (ქ. თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/e1259de1-bbf8-4372-8cef-8d2db934a9ea",
        "type": "დოკუმენტი"
    },
    {
        "id": "1717e714-aee3-4a76-b385-d78b264e8098",
        "title": "ბრძანება №26481/2/2026",
        "date": "2026-02-04T00:00:00",
        "content": "№26481/2/2026\n04 თებერვალი 2026\nგ ა დ ა წ ყ ვ ე ტ ი ლ ე ბ ა\nმომჩივანი: შპს „-------“ (ს/ნ ---------) \nმოპასუხე: აუდიტის დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ, 30.01.2026 წელს განიხილა და მიიღო გადაწყვეტილება შპს „-----“- ის 16.01.2026 წელს რეგისტრირებულ საჩივარზე (რეგისტრაციის №26481/2/2026).\nდავის საგანი: \nსაგადასახადო ვალდებულებების განსაზღვრა არაპირდაპირი მეთოდით.\nგასაჩივრებული გადაწყვეტილება: \n1. აუდიტის დეპარტამენტის 4.11.2025 წლის №006-408 საგადასახადო მოთხოვნა;\n2. შემოსავლების სამსახურის 29.12.2025 წლის №28717 ბრძანება.\nდარიცხული თანხა: 301 554,87 ლარი.\nმათ შორის:\nგადასახადი - 178 111,39\nდღგ - 72 202,02\nმოგების გადასახადი - 1 869,39\nსაშემოსავლო გადასახადი - 103 972,40\nქონების გადასახადი - 67,58\nჯარიმა - 89 021,80\nსაურავი - 34 421,68\nფაქტების აღწერა/დარიცხვის საფუძვლები\nმომჩივნის საქმიანობის სფეროს წარმოადგენს საცალო ვაჭრობა ფეხსაცმლით. გადასახადის გადამხდელად რეგისტრირებულია 2014 წლის 29 აგვისტოს, ხოლო დღგ-ის გადამხდელად 2015 წლის 6 ოქტომბერს.\nაუდიტის დეპარტამენტის 30.10.2025 წლის კამერალური საგადასახადო შემოწმების აქტით შემოწმებულია მომჩივნის საქმიანობის 1.01.2022 წლიდან 8.07.2025 წლამდე პერიოდი. შემოწმების აქტიდან ირკვევა, რომ სადავო დარიცხვა გამოწვეულია შემდეგი გარემოებებით:\nგადასახადის გადამხდელი არ აწარმოებს ბუღალტრულ აღრიცხვას. შედეგად მისი საგადასახადო ვალდებულებები განისაზღვრა არაპირდაპირი მეთოდის გამოყენებით. კერძოდ, გამოყენებულ იქნა 2023 წლის 10 იანვარს ჩატარებული და შემოწმებისას დანიშნული და ჩატარებული საკონტროლო შესყიდვების მონაცემები, რის საფუძველზეც დადგინდა საშუალო შეწონილი ფასნამატი 162%. შესაბამისად განისაზღვრა მომჩივნის მიერ მიღებული შემოსავალი. დამატებით გამოვლენილი რეალიზებული საქონელი, დაიბეგრა დღგ-ით შესაბამის პერიოდებში (დეკლარირებული ბრუნვების ხვედრითი და შეძენების წილის გათვალისწინებით).\nშემოწმებით დადგენილი შემოსავლების და გადასახადის გადამხდელის მიერ გაწეული ხარჯების გათვალისწინებით, გადამხდელს შესამოწმებელი პერიოდის ბოლოს სალაროში უნდა ერიცხებოდეს 414 861 ლარი. აღნიშნული თანხა დაკვალიფიცირდა დირექტორზე გაცემულ ხელფასად და დაიბეგრა საშემოსავლო გადასახადით. გადასახადის გადამხდელს დაერიცხა დღგ, საშემოსავლო გადასახადი და დაეკისრა საგადასახადო კოდექსის 275-ე მუხლით გათვალისწინებული ჯარიმა.\nსაგადასახადო შემოწმების აქტის საფუძველზე გადასახადის გადამხდელს წარედგინა აუდიტის დეპარტამენტის 4.11.2025 წლის №006-408 საგადასახადო მოთხოვნა, რაც გასაჩივრდა შემოსავლების სამსახურში.\nშემოსავლების სამსახურის 29.12.2025 წლის №28717 ბრძანებით საჩივარი არ დაკმაყოფილდა, რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში.\nშემოსავლების სამსახურის გადაწყვეტილების შინაარსი \nშემოსავლების სამსახური მიუთითებს საგადასახადო კოდექსის 302-ე მუხლის მე-2 ნაწილზე, 136-ე მუხლის მე-3 ნაწილზე, 49-ე მუხლის პირველი ნაწილის „ე“ ქვეპუნქტზე, 61-ე მუხლის მე-3 ნაწილზე, 73-ე მუხლის მე-5 ნაწილის „ა“ ქვეპუნქტზე, 158-ე მუხლის პირველ ნაწილზე, 159-ე მუხლის პირველი ნაწილის „ა“ ქვეპუნქტზე, 163-ე მუხლის პირველ და მე-2 ნაწილებზე, 164-ე მუხლის პირველ ნაწილზე, 73-ე მუხლის მე-9 ნაწილის „ბ“ ქვეპუნქტზე, 101-ე მუხლის პირველ ნაწილზე, 154-ე მუხლის პირველი ნაწილის „ა“ ქვეპუნქტზე და მე-2 ნაწილის „ა“ და „ბ“ ქვეპუნქტებზე და 43-ე მუხლის მე-4 ნაწილზე.\nპირველ სადავო საკითხთან დაკავშირებით, მომჩივნის პრეტენზია ფასნამატის ოდენობასთან დაკავშირებით ვერ იქნება გაზიარებული, ვინაიდან აუდიტის დეპარტამენტის მიერ მოწოდებული ინფორმაციით დგინდება, რომ 2023 წელს საწარმოში ჩატარდა საკონტროლო შესყიდვა, სადაც ფეხსაცმლის ფასი მითითებული იყო 180 ლარი, თუმცა ინვენტარიზაციის დროს აღნიშნულ ფასად ან უფრო მაღალ ფასად არც ერთი ფეხსაცმელი არ ფიქსირდებოდა. შესაბამისად, ინვენტარიზაციის შედეგების გადამოწმების მიზნით, საწარმოში ჩატარდა საკონტროლო შესყიდვა (1.09.2025 წელს), სადაც განხორციელდა 250 ლარიანი და 200 ლარიანი ფეხსაცმლის შეძენა მაშინ, როცა ინვენტარიზაციის მონაცემებში ყველაზე მაღალ ფასიანი ფეხსაცმელი (მხოლოდ რამდენიმე ცალი) იყო 170 ლარის ღირებულების. შემდგომ შემოწმების მიმდინარეობისას (17.10.2025 წელს) ისევ ჩატარდა საკონტროლო შესყიდვა, რათა შეძენილიყო ყველაზე დაბალ ფასიანი ფეხსაცმელი. შედეგად, შემოწმებამ ფასნამატის გაანგარიშების დროს ყველაზე მაღალი ღირებულების ფეხსაცმელს მიუსადაგა ყველაზე მაღალი თვითღირებულება, ხოლო ყველაზე დაბალფასიანი ფეხსაცმლის შემთხვევაში ფასნამატის განსაზღვრისას იხელმძღვანელა ყველაზე დაბალი თვითღირებულების მქონე ფეხსაცმლით.\nმე-2 სადავო საკითხთან დაკავშირებით, მომჩივნის პოზიცია, რომ სალაროს ნაშთის გაანგარიშებისას ხარჯებში არ იქნა გათვალისწინებული საქონლის საინვოისო ღირებულება სრულად, ვერ იქნება გათვალისწინებული, ვინაიდან აუდიტის დეპარტამენტის წარმომადგენლის განმარტებით, საქონლის საინვოისო ღირებულების 100% გათვალისწინებულია ხარჯებში. შემოსავლების სამსახური აღნიშნავს, რომ ვინაიდან გადასახადის გადამხდელს არ ჰქონდა ნაწარმოები ბუღალტრული აღრიცხვა, შემოწმების მიერ არაპირდაპირი მეთოდის გამოყენებით საგადასახადო ვალდებულებების განსაზღვრა მართლზომიერია. ამასთან, შემოწმების მიერ 2023 წლის 10 იანვარს ჩატარებული და შემოწმებისას დანიშნული და ჩატარებული საკონტროლო შესყიდვების მონაცემების საფუძველზე დადგენილი საშუალო შეწონილი ფასნამატის (162%) გავრცელება, რამაც გამოიწვია დამატებითი შემოსავლის განსაზღვრა, შესაბამისობაშია კანონმდებლობის მოთხოვნებთან. ასევე, შემოწმების მიერ დადგენილი შემოსავლებისა და გადამხდელის მიერ გაწეული ხარჯების სხვაობა, ოპერაციის შინაარსის გათვალისწინებით, წარმოადგენს საწარმოს დირექტორზე გაცემულ ხელფასს და მისი გადახდის წყაროსთან დაბეგვრა მართლზომიერია. ამასთან, მომჩივანი საჩივარში ვერ უთითებს ფაქტობრივ და სამართლებრივ გარემოებებზე, თუ რა ნაწილში იქნა განსაზღვრული საგადასახადო ვალდებულებები არამართლზომიერად და დავის წარმოების პროცესში არ ყოფილა წარმოდგენილი მტკიცებულებები, რომლებიც შეცვლიდა საგადასახადო შემოწმების აქტით დადგენილ გარემოებებს.\nზემოაღნიშნული სამართლებრივი ნორმების, საქმეში არსებული მასალების, დადგენილი ფაქტობრივი გარემოებებისა და აუდიტის დეპარტამენტის მოწოდებული ინფორმაციის გათვალისწინებით, სადავო საკითხებთან დაკავშირებით, შემოსავლების სამსახურმა მიიჩნია, რომ გადასახადის გადამხდელის საგადასახადო ვალდებულებები განსაზღვრულია მართლზომიერად, ხოლო წარმოდგენილი საჩივარი დაუსაბუთებელია და არ უნდა დაკმაყოფილდეს.\nმომჩივნის არგუმენტაცია \nდარიცხვის საფუძველი:\nარაპირდაპირი მეთოდით გამოანგარიშებული ერთობლივი შემოსავალი, რაც მიღებულ იქნა საშუალო შეწონილ ფასნამატზე - 162%-ზე დაყრდნობით 2023 წლის 10 იანვარს ჩატარებული და შემოწმებისას დანიშნული და ჩატარებული საკონტროლო შესყიდვების მონაცემების საფუძველზე. გადამხდელს დაერიცხა ძირითადი გადასახადი და ჯარიმა სსკ-ის 275-ე მუხლის შესაბამისად.\nმომჩივნის პოზიცია:\nზოგადი ადმინისტრაციული კოდექსის 96-ე მუხლზე, საგადასახადო კოდექსის 73-ე მუხლის მე-5 ნაწილსა და 49-ე მუხლის პირველ ნაწილზე მითითებით, შეიძლება აღინიშნოს, რომ კონკრეტული შემოწმების ფარგლებში შემმოწმებელთა მხრიდან ჩამოთვლილ უფლებათაგან არცერთი არ ყოფილა გამოყენებული, რამაც საბოლოო ჯამში უარყოფითი გავლენა იქონია გადამხდელის უფლებების და ინტერესების დაცვის ნაწილზე.\nშემმოწმებლის მიერ გამოყენებულ იქნა საგადასახადო კოდექსის 73-ე მუხლის მე-5 ნაწილი ვინაიდან გადამხდელი არ აწარმოებდა ბუღალტრულ აღრიცხვას, თუმცა ამ მსჯელობას არ ეთანხმება, ბუღალტრულ აღრიცხვას აწარმოებდა და ოპერაციებს აღრიცხავდა „ექსელის“ პროგრამაში, რაც წარედგინა შემმოწმებელს შემოწმების მიმდინარეობისას, თუმცა არ იქნა გაზიარებული რაიმე დამატებითი არგუმენტაციის გარეშე. მათ შორის არ იქნა გაზიარებული ის გარემოება, რომ ამ ინფორმაციის გათვალისწინების შემთხვევაში, შემმოწმებელი შეძლებდა საქონლის სახეობების მიხედვით იდენტიფიცირებას, ვინაიდან გადამხდელს გააჩნია მრავალი სახეობის ფეხსაცმელი, რომელიც დანიშნულებით და სახეობების მიხედვით სხვადასხვა საფასო დიაპაზონშია.\nამ ინფორმაციის გაზიარების და გადამხდელის განმარტებების უგულებელყოფის შედეგად შემმოწმებელს მიეცა იმის შესაძლებლობა, რომ სრული საქონელი ფაქტიურად განეხილა ერთ სახეობად და გაევრცელებინა ერთიდაიგივე ფასნამატი, რამაც საბოლოოდ გადამხდელის უფლებების დარღვევა გამოიწვია. ამ გადაწყვეტილებამ გამოიწვია არა მხოლოდ გადამხდელის უფლებების დარღვევა, არამედ მეორეს მხრივ დაირღვა საქართველოს ზოგადი ადმინისტრაციული კოდექსის 96-ე და 97-ე მუხლებით გათვალისწინებული, ადმინისტრაციული ორგანოს მიმართ იმპერატიულად დადგენილი ვალდებულებები. ადმინისტრაციული ორგანოს მხრიდან ამ მოთხოვნების უგულებელყოფამ შედეგად რეალურად შექმნა ის ვითარება, რომ კეთილსინდისიერი გადამხდელი აღმოჩნდა ისეთ მდგომარეობაში, რომ შესაძლოა საერთოდ შეაჩეროს ბიზნეს საქმიანობა. ამ გარემოებებიდან გამომდინარე, შემოწმებით გამოყენებული ფასნამატი საჭიროებს დამატებით შესწავლას.\nსაგადასახადო კოდექსის 49-ე მუხლის პირველი ნაწილის „ე“ ქვეპუნქტის და 61-ე მუხლის მე-3 ნაწილის საფუძველზე, აუდიტორებმა გამოიყენეს არაპირდაპირი მეთოდით შემოწმების უფლებამოსილება. აღნიშნული უფლებამოსილება, საქართველოს ზოგადი ადმინისტრაციული კოდექსის მე-2 მუხლის პირველი პუნქტის „ლ“ ქვეპუნქტის შესაბამისად, წარმოადგენს დისკრეციულ უფლებამოსილებას და გამოყენებულ უნდა იქნეს საჯარო და კერძო ინტერესების დაცვის საფუძველზე. ამასთან, კოდექსის 96-ე მუხლის შესაბამისად, ადმინისტრაციული ორგანო ვალდებულია ადმინისტრაციული წარმოებისას გამოიკვლიოს ყველა მნიშვნელოვანი გარემოება, რაც შემოსავლების სამსახურის აუდიტის დეპარტამენტის მიერ არ განხორციელებულა. \nფასნამატთან დაკავშირებით, საშუალო შეწონილი ფასი მიაჩნიათ კანონშეუსაბამოდ, ამასთან აღსანიშნავია, რომ სხვადასხვა საანგარიშო პერიოდებში განსხვავებული ფასნამატებია, პროდუქციის სპეციფიურობის გამო ფასების დიაპაზონი ძალიან დიდია, ასევე დიდ როლს თამაშობს ფასნამატზე სეზონურობა. შესაძლებელია მოხდეს გარკვეული სახეობების ცალცალკე დაჯგუფება, ასევე სასაქონლო ზედნადებებით ცალკეული პროდუქციის ფასების გამიჯვნა, აგრეთვე იგივე სეგმენტის მომხმარებელზე გათვლილი სხვა სავაჭრო ობიექტების ფასნამატების შედარება. ასევე გასათვალისწინებელია წარსულში ჩატარებული საგადასახადო შემოწმების შედეგები გადამხდელის კეთილსინდისიერების განსასაზღვრად და ჩატარებული ინვენტარიზაციების შედეგად რაიმე მნიშვნელოვანი დანაკლისის არარსებობა. შეუსაბამოა საშუალო შეწონილი ფასნამატი იმის გათვალისწინებითაც, რომ ფასნამატის გაანგარიშებისას გათვალისწინებულ იქნა 2023 წელს ჩატარებული საკონტროლო შესყიდვის შედეგად დადგენილი 500%- იანი ფასნამატი ერთ კონკრეტულ ფეხსაცმელზე, რამაც განაპირობა საშუალო შეწონილი ფასნამატის განსაზღვრა 162%-თ, ვინაიდან დანარჩენი შესადარებელი ფასნამატები მერყეობდა 60-70%-ს ფარგლებში. არარელევანტურია 2023 წელს დაფიქსირებული ფასნამატის გამოყენება 2025 წლის ზაფხულიშემოდგომის პერიოდში ფასნამატის განსაზღვრასთან, იმ მიზეზის გამოც, რომ 2023 წლის შემდგომ კონკრეტული ფეხსაცმელის იმდროინდელი შეთავაზება გადამხდელს აღარ გააჩნია. ცალსახად არარეალურ სურათს გვაძლევს ის გარემოება, რომ სულ სხვა ღირებულება და შესაბამისად ფასნამატი გააჩნია თუნდაც მხოლოდ მაღალყელიანი და დაბალყელიანი ფეხსაცმელების შედარებისას. ზემოაღნიშნულიდან გამომდინარე, რელევანტური და ობიექტური იქნებოდა შემოწმება ფასნამატის დადგენისას დაყრდნობოდა 2025 წელს ჩატარებული საკონტროლო შესყიდვის შედეგებს და ინვენტარიზაციის ჩატარებისას მოშიებულ ღირებულებებს და ფასნამატებს, რომელიც ჩაშლილი იქნებოდა ფეხსაცმელის სეზონურობის, ბრენდის და სახეობების მიხედვით.\nშემმოწმებლების საშუალო ფასნამატსა და შესაბამისად დაანგარიშების შედეგებში აღნიშნული ფაქტობრივი შედეგები და გარემოებები არ არის გათვალისწინებული და ნაცვლად ცალკეული სახეობებისა და დასახელების საქონლის ფასების გამოყენებისა, აღებულია ზოგადი, გასაშუალებული საშუალო ფასნამატი, რომლის გაანგარიშებისას, კიდევ ერთხელ განვმეორდებით, 2023 წლის საკონტროლო შესყიდვისას ერთ კონკრეტულ საქონელზე დაფიქსირებულმა ფასმა მოახდინა ძირითადი გავლენა. ყოველივე ამის გამო დარღვეულია საგადასახადო კოდექსის მე-18 მუხლის ფუძემდებლური მოთხოვნები.\nარაპირდაპირი მეთოდის შერჩევისას შემმოწმებელს უნდა გაეთვალისწინებინა შემდეგი ფაქტორები: ბაზრის სეგმენტი, რომელშიც გადამხდელი საქმიანობს; შესაძლებელია თუ არა მომწოდებლის დადგენა; საქონლის ფასწარმოქმნა, პროდუქციის მრავალფეროვნება; ბუღალტრული ჩანაწერების არსებობა; გადამხდელის ურთიერთობა ბანკებთან; ნაღდი და უნაღდო ანგარიშსწორებით განხორციელებული ოპერაციები; აჭარბებს თუ არა გადამხდელის ხარჯები ერთობლივ შემოსავალს; აქტივებისა და ვალდებულებების ცვლილება საანგარიშო პერიოდების მიხედვით; წმინდა კაპიტალის ცვლილება საანგარიშო პერიოდების მიხედვით; გადასახადისაგან თავის არიდების შესაძლო ვარიანტები.\nშემმოწმებელმა ფასნამატის მეთოდით ერთობლივი შემოსავლის განსაზღვრა არ მოახდინა შესამოწმებელი ბიზნესის ტიპური კოეფიციენტების ან პროცენტების გამოყენებით, რის შედეგადაც დადგინდებოდა საგადასახადო ვალდებულებების ფაქტობრივი ოდენობა. გაყიდვების მთლიანი მოცულობის, გაყიდვების ღირებულების, მთლიანი და წმინდა მოგების შედარება არ მომხდარა იმავე დარგში ფუნქციონირებადი სხვა ბიზნესის ანალოგიურ მაჩვენებლებთან.\nსაქონლის ფართო ასორტიმენტის მიუხედავად, ნაცვლად იმისა, რომ თითოეულ დასახელების და სახეობის მიხედვით დადგენილიყო სარეალიზაციო ფასები და ფასნამატები, რომელიც დადგენილ იქნა ინვენტარიზაციის შედეგად, რაც ფაქტობრივად თანხვედრაშია 2025 წელს ჩატარებულ საკონტროლო შესყიდვის შედეგებთან, შემმოწმებლების მიერ განხორციელდა კონკრეტულად ერთი სახის და ისიც 2023 წელს დადგენილი ფასის გავრცელება 2025 წლის მთელ საქონელზე, რაც არასწორია და არალოგიკურია. საქონლის გასაყიდი ფასის დადგენისას უპირატესობა ენიჭება თანხის ოდენობას და გადახდის მეთოდს. კონკურენციის პირობებში ხდება მომხმარებლის შენარჩუნება დაბალი ფასით და ასევე არის სხვა ბევრი ფაქტორიც. შესაძლებელია ერთი და იგივე პროდუქტი გაიყიდოს სხვადასხვა ფასად სხვადასხვა დროს, განსაკუთრებით ძველი კოლექციის ახლით ჩანაცვლებისას, აგრეთვე სეზონის ცვლილებისას. ამ დროს შეუძლებელია საქონლის გაყიდვა გარკვეული ფასდათმობის გარეშე და ეს ფაქტორები იმდენად რეალური და ობიექტურია, რაიმე სპეციალური ცოდნა მის გადამოწმებას არ სჭირდება. გადახრები ფასების სტაბილურობაში და პერიოდულად მათი შემცირება განპირობებულია არა გადასახადების დამალვის ან/და შემცირების მიზნით, არამედ ყოველივე ზემოაღნიშნულიდან გამომდინარე კომპანიის საქმიანობის სპეციფიკისა და ფუნქციონირების უწყვეტობის შენარჩუნების უზრუნველსაყოფად.\nშემოწმების მიერ დანიშნული ინვენტარიზაცია ჩატარდა 2025 წლის 8 ივლისს. სმფ-ს ინვენტარიზაციის დროს სარეალიზაციო ფასები გამოცხადებული იყო თითოეულ გასაყიდ საქონელზე და არანაირი კანონდარღვევა არ დაფიქსირებულა ზედმეტობა-დანაკლისის კუთხით. შესაბამისად სრულად იქნა აღწერილი სასაქონლო მარაგები სარეალიზაციო ფასებით და გამოვლენილმა ფასნამატმა შეადგინა 70,05%. ამავე დროს 2022 წლის მარტში ჩატარებულ იქნა ინვენტარიზაცია, რა დროსაც გამოვლინდა ფასნამატი 73% შემოწმების მიერ ფასნამატის გაანგარიშებისას სრულად უგულვებელყოფილია დოკუმენტური ფასნამატი 57%, ასევე 2022 წლის მარტში ჩატარებული ინვენტარიზაციის ფასნამატი 73% და მიმდინარე შემოწმების მიერ დანიშნული 2025 წლის 8 ივლისის ინვენტარიზაციით გამოვლენილი ფასნამატი 70,05%.\nშემოწმებამ იხელმძღვანელა მხოლოდ და მხოლოდ სხვადასხვა პერიოდში ჩატარებული 3 საკონტროლო შესყიდვით, ჯამში სულ ოთხი წყვილი ფეხსაცმლის შეძენისას გამოვლენილი ფასნამატით და მიიჩნია უდავოდ აღნიშნული გარემოება. ამასთან შემოწმების მიერ თვითნებურად იქნა უგულებელყოფილი გადამხდელის მიერ მიწოდებული ინფორმაცია საქონლის თვითღირებულების შესახებ და ერთპიროვნულად დაკავშირებულ იქნა დაბალი თვითღირებულების ფეხსაცმელთან, რაც მიუთითებს სუბიექტურ დამოკიდებულებაზე, მაღალი ფასნამატის ხელოვნურად „გამოყვანის“ მიზნით. გადამხდელისთვის არ განუმარტავთ რატომ არ გაითვალისწინეს შემმოწმებლებმა მიწოდებული ცხრილი და ინვოისები თვითღირებულების გამოსათვლელად, საიდანაც დგინდება, რომ ფასნამატი შეადგენს 77%. ამასთან, რაც შეეხება 2023 წლის 27 მარტს საკონტროლო შესყიდვით შეძენილ საქონელს, მისმა ფასნამატმა შეადგინა 519% და საერთო ფასნამატის დადგენაში მონაწილეობა არ უნდა მიიღოს, როგორც არაორდინალურად მაღალმა ფასნამატის მქონე ოპერაციამ (შემოსავლების სამსახურის უფროსის №24392 ბრძანების მე-19 მუხლის მე-6 ნაწილის „ბ“ ქვეპუნქტი). ფასნამატის განსაზღვრაზე არაობიექტური გავლენა იქონია აგრეთვე იმ გარემოებამ, რომ საკონტროლო შესყიდვების განხორციელებისას ოქმში გამოკითხვით ფასების მითითებისას არ იქნა გათვალისწინებული დაბალფასიანი და ჩამოფასებული საქონლის ფასები, რომელთა ხვედრითი წილი მთელს პროდუქციაში 70 პროცენტია.\nშემოსავლების სამსახურის უფროსის №24392 ბრძანების მე-19 მუხლში მითითებულია, რომ ფასნამატის დადგენის წყარო შეიძლება იყოს:\nა) სააღრიცხვო დოკუმენტაცია, რომლითაც იდენტიფიცირებადია პირის რეალიზაცია (შემდგომში - „დოკუმენტური ფასნამატი“) - შპს „----“-ს უფიქსირდება სასაქონლო ზედნადებების მეშვეობით 5 მეწარმე სუბიექტზე, რაც არ იქნა გათვალისწინებული შემმოწმებლის მიერ ფასნამატის გამოანგარიშებისას;\nბ) შესადარისი პირის ან ამავე პირის სხვა საგადასახადო შემოწმების მასალები (შემდგომში - „სხვა შემოწმების ფასნამატი“) შემმოწმებელმა არ განახორციელა არანაირი ქმედება ამ ინფორმაციის მოსაძიებლად, შესაბამისად ეს ინფორმაცია არ იქნა გათვალისწინებული ფასნამატის გამოანგარიშებისას;\nგ) შესადარისი მესამე პირებიდან გამოთხოვილი ინფორმაცია (შემდგომში „მესამე პირების ფასნამატი“, არანაკლებ 2 შესადარისი პირისგან უნდა იყოს გამოთხოვილი შესაბამისი ინფორმაცია), შემმოწმებელს არც ამ ნაწილში განუხორციელებია რაიმე ქმედება, შესაბამისად ეს ინფორმაციაც არ იქნა გათვალისწინებული ფასნამატის გამოანგარიშებისას;\nდ) საგადასახადო ორგანოს ხელთ არსებული ნებისმიერი სხვა ინფორმაცია (შემდგომში- „სხვა ფასნამატი“) - არც ამ ნაწილში განხორციელებულა რაიმე ქმედება, შესაბამისად ინფორმაცია გათვალისწინებული არ არის;\nე) პირთან ჩატარებული მიმდინარე კონტროლის ღონისძიებ(ებ)ით, კერძოდ ინვენტარიზაციითა და დათვალიერებით, დაფიქსირებული ინფორმაცია (შემდგომში - „მიმდინარე კონტროლის ფასნამატი“) - ამ ნაწილში იგულისხმება ჩატარებული მიმდინარე კონტროლის ღონისძიებ(ებ)ი, კერძოდ საკონტროლო შესყიდვით, ინვენტარიზაციით და დათვალიერებით დაფიქსირებული ინფორმაცია. საკონტროლო შესყიდვისას, როგორც ზემოთ აღვნიშნეთ, გადამწყვეტი როლი ითამაშა წლების წინ საკონტროლო სალარო აპარატის ჩეკის სწორად ამორტყმის შემოწმების მიზნით განხორციელებულმა შესყიდვამ, რომლის ჩართვას ფასნამატის გაანგარიშებაში არ ვეთანხმებით, ვინაიდან ამ დროს შეძენილ იქნა საგადასახადო შემოწმების პერიოდამდე (2018-2019წ) იმპორტირებული 1 კონკრეტული ფეხსაცმლის (ბოტასი) ღირებულება და შემმოწმებლის მიერ ეს ბოტასი არასწორად და სუბიექტურად იქნა დაკავშირებული ისეთი საქონლის თვითღირებულებასთან, რომ მიღებული ყოფილიყო მაქსიმალურად მაღალი ფასნამატი, რაც არასწორია და არ ვეთანხმებით; ამავდროულად დაუსაბუთებლად არ იქნა გათვალისწინებული საგადასახადო შემოწმების პერიოდში ორჯერ ჩატარებული ინვენტარიზაციის და ამ დროს განსაზღვრული ფასები, რაც ასევე არასწორია, ვინაიდან კანონმდებლობით განსაზღვრული მიმდინარე კონტროლის ღონისძიებების შედეგად მიღებული შედეგების გაუთვალისწინებლობის დასაბუთებული არგუმენტი საგადასახადო შემოწმების მასალებში მითითებული არ არის. ამავე მუხლში წერია, რომ ამა თუ იმ ფასნამატის დადგენილად მიჩნევისთვის სავალდებულოა სარწმუნოდ ჩაითვალოს ფასნამატის დადგენის შესაბამისი წყაროდან მიღებული ინფორმაცია. ამ მიზნით: ბ) მიმდინარე კონტროლის ფასნამატის ნაწილში - არ უნდა არსებობდეს შესაბამისი ღონისძიებათა შედეგების ბათილად (გაუქმებულად) გამოცხადების შესახებ შემოსავლების სამსახურის დავების განხილვის საბჭოს გადაწყვეტილება ან საქართველოს ფინანსთა სამინისტროსთან არსებული დავების განხილვის საბჭოს გადაწყვეტილება ან კანონიერ ძალაში შესული სასამართლოს გადაწყვეტილება. აქედან გამომდინარე გაუგებარია, რატომ არ დაეყრდნო შემოწმება მათ მიერ დანიშნული ინვენტარიზაციის შედეგებს და გამოვლენილ ფასნამატს (70,05%) და რა სამართლებრივი არგუმენტი გააჩნია მის გასაბათილებლად.\nიგივე ბრძანების მე-19 მუხლის მე-6 ნაწილის „ბ“ ქვეპუნქტი ცალსახად და ერთმნიშვნელოვნად განსაზღვრავს, რომ „ფასნამატის დადგენაში მონაწილეობას არ იღებს არაორდინალურად მაღალი აწ/და დაბალი ფასნამატის მქონე ოპერაციები“. გაუგებარია, რატომ არ იხელმძღვანელა შემმოწმებელმა ამ ნორმატიული აქტის ჩანაწერით, ვინაიდან აუდიტორს, როგორც ადმინისტრაციულ წარმოებაზე უფლებამოსილ პირს საქართველოს ზოგადი ადმინისტრაციული კოდექსის 96-ე მუხლი ავალდებულებს ადმინისტრაციული წარმოებისას გამოიკვლიოს ყველა მნიშვნელოვანი გარემოება და ეს გარემოება ცალსახად მნიშვნელოვანია, ვინაიდან მისი გამოკვლევის გარეშე მიღებული გადაწყვეტილება ლახავს მეწარმე სუბიექტის უფლებებს და ინტერესებს, რადგან ადმინისტრაციულ - სამართლებრივი აქტის გამოცემას საფუძვლად უდევს ისეთი გარემოება, რომელიც სათანადო წესით არ გამოკვლეულა ადმინისტრაციული ორგანოს მიერ. და აქვე აღვნიშნავთ, რომ ამ გარემოების გამოუკვლევობა არ შეიძლება ჩაითვალოს ადმინისტრაციული ორგანოს დისკრეციულ უფლებამოსილებად, ვინაიდან დისკრეციულ უფლებამოსილებად კანონმდებლობა არ თვლის ისეთ გადაწყვეტილებას, რომელიც არსებითად ლახავს კონკრეტული პირის უფლებებს. ამ საკითხის დისკრეციული უფლებამოსილების ფარგლებში განხილვის შემთხვევაშიც, ადმინისტრაციული ორგანო შეზღუდულია კანონისმიერი ჩარჩოთი, რაც გულისხმობს დისკრეციული უფლებამოსილების ფარგლებში ისეთი გადაწყვეტილების მიღების შესაძლებლობას, რომელიც არ შელახავს საჯარო და კერძო ინტერესებს.\nყოველივე ზემოაღნიშნულიდან გამომდინარე, ყოვლად გაუგებარია 1 კონკრეტული ფეხსაცმელის საკონტროლო შეძენით გამოყვანილი ფასნამატი, როგორ უნდა გავრცელდეს მთლიან პროდუქციაზე. საკონტროლო შესყიდვა მოხდა სექტემბერში, ხოლო ინვენტარიზაცია ივლისში, სეზონის ცვლილება აისახება ხოლმე სარეალიზაციო პროდუქციის ღირებულებაზე. სექტემბრიდან ხდება ზაფხულის კოლექციის ჩამოფასება, ხოლო შემოდგომა-ზამთრის კოლექციის აფასება. ასევე აღსანიშნავია, რომ საკონტროლო შესყიდვისას სასკოლო ბაზრობის პერიოდში შეძენილი ფეხსაცმელი იყო შემოდგომა-ზამთრის კოლექციიდან დ გამოვლენილი ფასნამატი სრულად არაბუნებრივია მთლიანი კოლექციისათვის და 2023 წლის 27 მარტის ფასნამატთან ერთად არათუ არ უნდა იქნას გავრცელებული მთლიან კოლექციაზე, არამედ მონაწილეობაც არ უნდა მიიღოს ფასნამატის დადგენაში. \nაქვე უნდა აღინიშნოს, რომ შესამოწმებელ პერიოდში გადამხდელის მიერ დეკლარირებული ფასნამატი შეადგენს 65,5%-ს, რაც ფაქტობრივად თანხვედრაშია ზემოთ აღწერილ ყველა ფასნამატთან და ობიექტურ გარემოებასთან, გარდა 2023 წელს განხორციელებული საკონტროლო შესყიდვისას დაფიქსირებული არაორდინალური ფასისა.\nყოველივე ზემოაღნიშნული გარემოებიდან გამომდინარე, ფაქტია, რომ კომპანიის მიერ დეკლარირებული და გაცხადებული ფასნამატი წარმოადგენს გადამხდელის საქმიანობის რეალურ ფასნამატს და შემმოწმებლის მიერ დადგენილი ფასნამატი არ ასახავს რეალურ სურათს.\nსაქონელი, რომელზეც გავრცელებულია მაღალი ფასნამატი (პირობითად 500%), იყიდება მცირე რაოდენობით (პირობითად 5 % მთლიანი მოცულობიდან), ხოლო მაღალ ლიკვიდურ საქონელზე გავრცელებული ფასნამატი არის გაცილებით მცირე (პირობითად 20%), აქედან საშუალო ფასნამატი არ შეიძლება იყოს 500-ს + 20-ს საშუალო არითმეტიკული. \nაუდიტის დეპარტამენტის ასეთი მიდგომით მიღებული შედეგები არ არის ობიექტური და რელევანტური. \nფაქტობრივი გარემოებებიდან და სამართლებრივი არგუმენტებიდან გამომდინარე, მიგვაჩნია, რომ გასაჩივრებული ადმინისტრაციული აქტები, ადმინისტრაციული ორგანოს სადავო გადაწყვეტილება და საგადასახადო მოთხოვნა კანონშეუსაბამოა, შესაბამისად მომჩივანი ითხოვს საჩივრის დაკმაყოფილებას და ადმინისტრაციული აქტის გამოცემას, რომლითაც შემოსავლების სამსახურის აუდიტის დეპარტამენტს დაევალება დარიცხული გადასახადის კორექტირება (შემცირება), მათ შორის გადამხდელის ფასნამატის და მის საფუძველზე კომპანიის შემოსავლების გაანგარიშება 2023 წლის 27 მარტს საკონტროლო შესყიდვის შედეგად განსაზღვრული 519%-იანი ფასნამატის გათვალისწინების გარეშე.\nმომჩივანი მოითხოვს ბათილად იქნეს ცნობილი შემოსავლების სამსახურის 2025 წლის 4 ნოემბრის საგადასახადო მოთხოვნა №006-408, 30.10.2025 წლის შპს „----“-ს საგადასახადო შემოწმების აქტი, 4.11.2025 წლის №24333 აუდიტის დეპარტამენტის ბრძანება, შემოსავლების სამსახურის დავების დეპარტამენტის 29.12.2025 წლის №28717 ბრძანება.\nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი არ უნდა დაკმაყოფილდეს შემდეგ გარემოებათა გამო:\nსაგადასახადო კოდექსის 136-ე მუხლის მე-3 ნაწილის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაგადასახადო კოდექსის 73-ე მუხლის მე-5 ნაწილის „ა“ ქვეპუნქტის შესაბამისად, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა.\nსაგადასახადო კოდექსის 158-ე მუხლის პირველი ნაწილის მიხედვით, დღგ-ით დასაბეგრ პირად (შემდგომ - დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა.\nსაგადასახადო კოდექსის 159-ე მუხლის პირველი ნაწილის „ა“ ქვეპუნქტის თანახმად, დღგ-ით დასაბეგრი ოპერაციაა, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება.\nსაგადასახადო კოდექსის 163-ე მუხლის პირველი და მე-2 ნაწილების შესაბამისად, საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა. საგადასახადო კოდექსის 164-ე მუხლის პირველი ნაწილის მიხედვით, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაგადასახადო კოდექსის 73-ე მუხლის მე-9 ნაწილის „ბ“ ქვეპუნქტის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს. ამავე მუხლის მე-4 ნაწილის შესაბამისად, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს.\nსაგადასახადო კოდექსის 101-ე მუხლის პირველი ნაწილის მიხედვით, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაგადასახადო კოდექსის 154-ე მუხლის პირველი ნაწილის „ა“ ქვეპუნქტის თანახმად, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს.\nსაგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაბჭოს სხდომაზე, სადავო საკითხის ზეპირი განხილვისას, გადასახადის გადამხდელის მიერ დაფიქსირებულ პოზიციაზე ფასნამატის ოდენობასთან დაკავშირებით მოპასუხე ორგანოს წარმომადგენელმა განაცხადა, რომ 2023 წელს საწარმოში ჩატარდა საკონტროლო შესყიდვა, სადაც ფეხსაცმლის ფასი მითითებული იყო 180 ლარი, თუმცა ინვენტარიზაციის დროს აღნიშნულ ფასად ან უფრო მაღალ ფასად არც ერთი ფეხსაცმელი არ ფიქსირდებოდა. შესაბამისად, ინვენტარიზაციის შედეგების გადამოწმების მიზნით, საწარმოში ჩატარდა საკონტროლო შესყიდვა (1.09.2025 წელს), სადაც განხორციელდა 250 ლარიანი და 200 ლარიანი ფეხსაცმლის შეძენა მაშინ, როცა ინვენტარიზაციის მონაცემებში ყველაზე მაღალ ფასიანი ფეხსაცმელი (მხოლოდ რამდენიმე ცალი) იყო 170 ლარის ღირებულების. შემდგომ შემოწმების მიმდინარეობისას (17.10.2025 წელს) ისევ ჩატარდა საკონტროლო შესყიდვა, რათა შეძენილიყო ყველაზე დაბალ ფასიანი ფეხსაცმელი. შედეგად, შემოწმებამ ფასნამატის გაანგარიშების დროს ყველაზე მაღალი ღირებულების ფეხსაცმელს მიუსადაგა ყველაზე მაღალი თვითღირებულება, ხოლო ყველაზე დაბალფასიანი ფეხსაცმლის შემთხვევაში ფასნამატის განსაზღვრისას იხელმძღვანელა ყველაზე დაბალი თვითღირებულების მქონე ფეხსაცმლით. ასევე, შემოწმების მიერ დადგენილი შემოსავლების და გადამხდელის მიერ გაწეული ხარჯების გათვალისწინებით, გადასახადის გადამხდელს შესამოწმებელი პერიოდის ბოლოს სალაროში უნდა ერიცხებოდეს 414 861 ლარი. შემოსავლების სამსახურის 08.07.2019 წლის №22708 ბრძანების და მასში 3.07.2023 წლის №15615 ბრძანებით გათვალისწინებული ცვლილებით დამტკიცებული ,,სალაროში ნაღდი ფულის შესახებ\" მეთოდური მითითების გათვალისწინებით, თანხა დაკვალიფიცირდა დირექტორზე გაცემულ ხელფასად.\nსაბჭო აღნიშნავს, რომ საგადასახადო დავის ეტაპზე გადასახადის გადამხდელის მხრიდან არ წარმოდგენილა მისი პოზიციის შესაბამისი იმგვარი დოკუმენტაცია/მტკიცებულება, რომელიც შეცვლიდა საგადასახადო შემოწმებით დადგენილ ფაქტობრივ გარემოებებს და მომჩივნის საგადასახადო ვალდებულებების კორექტირების საფუძველი გახდებოდა. \nზემოაღნიშნული სამართლებრივი ნორმების და დადგენილი ფაქტობრივი გარემოებების გათვალისწინებით, საბჭომ მიიჩნია, რომ საგადასახადო შემოწმების შედეგად მომჩივნის საგადასახადო ვალდებულებები განსაზღვრულია კანონმდებლობის მოთხოვნათა დაცვით, წარმოდგენილი საჩივარი დაუსაბუთებელია და არ უნდა დაკმაყოფილდეს.\nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „გ“ ქვეპუნქტით და გადაწყვიტა: \n1. საჩივარი არ დაკმაყოფილდეს;\n2. გადაწყვეტილება შეიძლება გასაჩივრდეს თბილისის საქალაქო სასამართლოში (თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/1717e714-aee3-4a76-b385-d78b264e8098",
        "type": "დოკუმენტი"
    },
    {
        "id": "2dfff288-298f-4ad8-b318-cd3040bd48f5",
        "title": "ბრძანება №2169",
        "date": "2026-02-03T00:00:00",
        "content": "N 2169\n03 თებერვალი 2026\nბრძანება \nშპს „-------“ (ს/ნ „-------“)\n(მის.: „-------“)\n2025 წლის 8 სექტემბრის საჩივრის\nნაწილობრივ დაკმაყოფილების თაობაზე\nშემოსავლების სამსახურმა დავების განხილვის საბჭოს 2026 წლის 29 იანვარს (ოქმი №8) გამართულ სხდომაზე განიხილა საქართველოს ფინანსთა სამინისტროსთან არსებული დავების განხილვის საბჭოს 2026 წლის 5 იანვრის №26295/2/2025 გადაწყვეტილებით ხელახლა განსახილველად დაბრუნებული შპს „-------“ (ს/ნ „-------“) 2025 წლის 8 სექტემბრის №140164/21 საჩივარი, შემოსავლების სამსახურის აუდიტის დეპარტამენტის 2025 წლის 14 აგვისტოს №050-12 საგადასახადო მოთხოვნასთან დაკავშირებით.\nსადავო საკითხი: \nგადასახადის გადამხდელი არ ეთანხმება შემოწმების მიერ განსაზღვრულ საგადასახადო ვალდებულებებს და განმარტავს, რომ დასაბეგრი შემოსავლების განსაზღვრისას არ არის გათვალისწინებული საწარმოს დებიტორული დავალიანება. კამერალური საგადასახადო შემოწმების აქტში მითითებულია, რომ შემოსავლების დასადგენად საწარმოს მიერ წარდგენილი ფინანსური ანგარიშგებით ისარგებლეს, მაგრამ დებიტორული დავალიანების განსაზღვრისთვის გაურკვეველი მიზეზის გამო ფინანსური ანგარიშგების მონაცემები არ იქნა გათვალისწინებული. \nფაქტობრივი გარემოებები: \nსაქმის მასალებით დგინდება, რომ შემოსავლების სამსახურის აუდიტის დეპარტამენტის 2025 წლის 19 ივნისის №13133 ბრძანების საფუძველზე ჩატარდა შპს „-------“ (ს/ნ „-------“) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2022 წლის პირველი იანვრიდან 2025 წლის პირველ ივნისამდე საანგარიშო პერიოდები. საგადასახადო შემოწმების შედეგებზე 2025 წლის 11 აგვისტოს შედგა საგადასახადო შემოწმების აქტი, გამოიცა 2025 წლის 13 აგვისტოს №18269 ბრძანება და 14 აგვისტოს №050-12 საგადასახადო მოთხოვნა, რომლის საფუძველზე გადასახადის გადამხდელს გადასახდელად განესაზღვრა სულ 970 000 ლარი, მათ შორის გადასახადი 539 645 ლარი, ჯარიმა 255 119 ლარი და საურავი 175 236 ლარი.\nზემოაღნიშნული საგადასახადო მოთხოვნა გასაჩივრდა შემოსავლების სამსახურში, რომლის 2025 წლის 17 ნოემბრის №25150 ბრძანებით საჩივარი აუდიტის დეპარტამენტის კამერალური საგადასახადო შემოწმების შესახებ 2025 წლის 19 ივნისის №13133 ბრძანებასთან დაკავშირებით დარჩა განუხილველი, ხოლო საჩივარი აუდიტის დეპარტამენტის 2025 წლის 14 აგვისტოს №050-12 საგადასახადო მოთხოვნასთან დაკავშირებით დაკმაყოფილდა ნაწილობრივ. აღნიშნული ბრძანება გასაჩივრდა საქართველოს ფინანსთა სამინისტროსთან არსებული დავების განხილვის საბჭოში, რომლის 2026 წლის 5 იანვრის №26295/2/2025 გადაწყვეტილებით საჩივარი დაკმაყოფილდა ნაწილობრივ, ნაწილობრივ გაუქმდა შემოსავლების სამსახურის 2025 წლის 17 ნოემბრის №25150 ბრძანება და საჩივარი, საქართველოს ფინანსთა სამინისტროსთან არსებული დავების განხილვის საბჭოს 2026 წლის 5 იანვრის №26295/2/2025 გადაწყვეტილების შესაბამისად ხელახლა განსახილველად დაუბრუნდა შემოსავლების სამსახურს.\nსაქართველოს ფინანსთა სამინისტროსთან არსებული დავების განხილვის საბჭოს 2026 წლის 5 იანვრის №26295/2/2025 გადაწყვეტილებაში აღნიშნულია შემდეგი:\n„საბჭო მიუთითებს მხარეთა არგუმენტაციაზე, საქმის გარემოებებზე და მიიჩნევს, რომ ვინაიდან საბჭოს სხდომაზე მხარეთა განმარტებით, შესაძლოა არსებობდეს ისეთი მტკიცებულებები, რომელმაც გავლენა მოახდინოს დებიტორული დავალიანების ნაშთის და შესაბამისად, საგადასახადო ვალდებულებების განსაზღვრაზე, აღნიშნული საკითხის შესწავლის მიზანშეწონილობა უნდა შეფასდეს შემოსავლების სამსახურის მიერ, რისთვისაც ამ ნაწილში საჩივარი ხელახლა განსახილველად უნდა დაუბრუნდეს ამავე სამსახურს.“\nსაგადასახადო შემოწმების აქტის მიხედვით, საჩივარში დასმულ სადავო საკითხთან დაკავშირებით დარიცხვა განპირობებულია შემდეგი გარემოებებით: \nშესამოწმებელ პერიოდში გადასახადის გადამხდელის საქმიანობის საგანს წარმოადგენდა მანქანის ზეთებისა და ფილტრების იმპორტი და რეალიზაცია ადგილობრივ ბაზარზე. კომპანია საქონლის იმპორტს ახდენდა ბელგიიდან, თურქეთიდან და ჩინეთიდან, ხოლო საქონლის რეალიზაცია ხდებოდა „-------“-ის რაიონის სოფელ „-------“-ში. გადასახადის გადამხდელმა შემოწმებას წარუდგინა ახსნაგანმარტება, რომლის მიხედვითაც კომპანიას არ ჰქონდა ბუღალტრული აღრიცხვა ნაწარმოები, ამასთან შესამოწმებელი პერიოდის ბოლოს არ ჰქონდა საქონლის, დებიტორ-კრედიტორებისა და ნაღდი ფულის ნაშთი. ამასთან, შემოსავლების სამსახურის გადასახადების ადმინისტრირების საინფორმაციო სისტემაში არსებული ინფორმაციის ანალიზით დადგინდა, რომ კომპანიას 2022 წლის პირველი იანვრის მდგომარეობით უფიქსირდებოდა 1 194 577 ლარის სმფ-ები (მოგების გადასახადის დეკლარაციისა და ფინანსური ანგარიშგების მიხედვით), ხოლო შესამოწმებელ პერიოდში შეძენილი ჰქონდა 352 571 ლარის სმფ-ები. დეკლარირებული ბრუნვა შეადგენდა 1 986 472 ლარს, საიდანაც დოკუმენტური რეალიზაციაა 1 384 388 ლარი. კომპანია 2023 წლის ნოემბრის შემდგომ აღარ საქმიანობდა და ამასთან, 2025 წლის პირველი თებერვლიდან გაუქმებული ჰქონდა დღგ-ის გადამხდელად რეგისტრაცია. \nყოველივე ზემოაღნიშნულიდან გამომდინარე, ვინაიდან კომპანიას არ ჰქონდა აღრიცხვა ნაწარმოები და შეუძლებელი იყო დაბეგვრის ობიექტის დადგენა, ამასთან არ ხდებოდა კონტროლი საქონლის მოძრაობაზე, ვერ იშიფრებოდა საწყისი საქონლის ნაშთი სახეობრივ და რაოდენობრივ ჭრილში, ასევე არ იდენტიფიცირდებოდა შესამოწმებელ პერიოდში რეალიზებული პროდუქციის თვითღირებულება და მიღებული შემოსავალი, შემოწმებამ იხელმძღვანელა საქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნტქტის შესაბამისად და შემოსავლები განსაზღვრა არაპირიდაპირი მეთოდის გამოყენებით. კერძოდ, საწყისი სმფ-ებისა და შესამოწმებელ პერიოდში შეძენილი საქონლის გათვალისწინებით დადგინდა რეალიზებული პროდუქციის თვითღირებულება, რომელიც დაყოფილ იქნა კატეგორიებად და დოკუმენტის გარეშე რეალიზებული პროდუქტის თვითღირებულებაზე, კატეგორიის ჭრილში, გავრცელდა დოკუმენტური ფასნამატი (საშუალოდ 73%). შედეგად, გადასახადის გადამხდელს გაეზარდა დასაბეგრი ბრუნვები და დაერიცხა დღგ საქართველოს საგადასახადო კოდექსის 159-ე და 160-ე მუხლების შესაბამისად. ასევე, გაზრდილი შემოსავლის შესაბამისად დაანგარიშდა კომპანიის განკარგვადი თანხა, რომელიც ჩაითვალა ანგარიშვალდებულ პირზე გაცემულ ხელფასად. გადასახადის გადამხდელს დაერიცხა საშემოსავლო გადასხადი საქართველოს საგადასახადო კოდექსის 101-ე და 154-ე მუხლების მიხედვით და ჯარიმა საქართველოს საგადასახადო კოდექსის 275-ე მუხლის შესაბამისად. \nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა უნდა დაკმაყოფილდეს ნაწილობრივ შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-2 ნაწილის მიხედვით, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში\nსაქართველოს საგადასახადო კოდექსის 306-ე მუხლის მე-2 ნაწილის თანახმად, დავის განმხილველი ორგანოს ძალაში შესული გადაწყვეტილების შესრულება სავალდებულოა. \nსადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე. \nსაქართველოს საგადასახადო კოდექსის 49-ე მუხლის პირველი ნაწილის „ე“ ქვეპუნქტის თანახმად, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით - სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში. \nსაქართველოს საგადასახადო კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას.\nსაქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნქტის მიხედვით, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა.\nამავე მუხლის მე-9 ნაწილის „ბ“ ქვეპუნქტის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს, ხოლო მე-4 ნაწილის თანახმად, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს.\nსაქართველოს საგადასახადო კოდექსის 101-ე მუხლის პირველი ნაწილის თანახმად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაქართველოს საგადასახადო კოდექსის 154-ე მუხლის პირველი ნაწილის „ა“ ქვეპუნქტის მიხედვით, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს. \nამავე მუხლის მე-2 ნაწილის „ა“ და „ბ“ ქვეპუნქტების თანახმად, გადახდის წყაროსთან გადასახადის დაკავებისას:\nა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი ვალდებულია ბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები. \nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს ზოგადი ადმინისტრაციული კოდექსის 96-ე მუხლის თანახმად, ადმინისტრაციული ორგანო ვალდებულია ადმინისტრაციული წარმოებისას გამოიკვლიოს საქმისათვის ყველა მნიშვნელოვანი გარემოება და გადაწყვეტილება მიიღოს ამ გარემოებათა შეფასებისა და ურთიერთშეჯერების საფუძველზე.\nმოქმედი კანონმდებლობის მიხედვით, ინდივიდუალური ადმინისტრაციულ-სამართლებრივი აქტი, რომელიც გამოცემულია წერილობითი სახით, აუცილებელია შეიცავდეს დასაბუთებას, კერძოდ, მასში მითითებული უნდა იყოს ის სამართლებრივი და ფაქტობრივი წანამძღვრები, რომელთა საფუძველზეც გამოიცა იგი. იმ შემთხვევაშიც კი, თუ ადმინისტრაციული ორგანო მოქმედებს დისკრეციული უფლებამოსილების ფარგლებში, იგი ვალდებულია, აქტის დასაბუთებაში მიუთითოს იმ გარემოებებზე, რომლებიც საფუძვლად დაედო მის მიერ მიღებულ გადაწყვეტილებას.\nშემოსავლების სამსახური ყურადღებას ამახვილებს გადასახადის გადამხდელის მიერ საქართველოს ფინანსთა სამინისტროს დავების განხილვის საბჭოში წარდგენილ არგუმენტაციაზე, რომლის მიხედვით, დასაბეგრი შემოსავლების განსაზღვრისას არ არის გათვალისწინებული საწარმოს დებიტორული დავალიანება.\nზემოხსენებულ სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურის მიიჩნევს, რომ სადავო საკითხთან დაკავშირებით, კერძოდ, დებიტორული დავალიანების ნაშთის განსაზღვრის მიზნით, უნდა დაევალოს აუდიტის დეპარტამენტს, გადასახადის გადამხდელის მონაწილეობით, შეისწავლოს სადავო საკითხი და შესწავლის შედეგებიდან გამომდინარე, სათანადო საფუძვლის არსებობის შემთხვევაში, განახორციელოს საგადასახადო ვალდებულებების კორექტირება (შემცირება).\nსაქართველოს საგადასახადო კოდექსის 304-ე მუხლის საფუძველზე, \nვ ბ რ ძ ა ნ ე ბ : \n1. შპს „-------“ (ს/ნ „-------“) საჩივარი დაკმაყოფილდეს ნაწილობრივ;\n2. სადავო საკითხთან დაკავშირებით, კერძოდ, დებიტორული დავალიანების ნაშთის განსაზღვრის მიზნით, დაევალოს აუდიტის დეპარტამენტს, გადასახადის გადამხდელის მონაწილეობით,შეისწავლოს სადავო საკითხი და შესწავლის შედეგებიდან გამომდინარე, სათანადო საფუძვლის არსებობის შემთხვევაში, განახორციელოს საგადასახადო ვალდებულებების კორექტირება (შემცირება);\n3. დანარჩენ ნაწილში საჩივარი არ დაკმაყოფილდეს;\n4.აღნიშნული ბრძანების გასაჩივრება შესაძლებელია საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. ქუთაისი, ვიქტორ კუპრაძის ქ. №11), საქართველოს საგადასახადო კოდექსის XIV კარით დადგენილი წესის შესაბამისად მისი ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/2dfff288-298f-4ad8-b318-cd3040bd48f5",
        "type": "დოკუმენტი"
    },
    {
        "id": "08b5b08f-7f10-412a-81e9-bf828798b2b7",
        "title": "ბრძანება №26417/2/2026",
        "date": "2026-02-03T00:00:00",
        "content": "№26417/2/2026\n03 თებერვალი 2026\nგ ა დ ა წ ყ ვ ე ტ ი ლ ე ბ ა\nმომჩივანი: შპს „------“ (ს/ნ 445731708) \nმოპასუხე: საბაჟო დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ, 29.01.2026 წელს განიხილა და მიიღო გადაწყვეტილება შპს „-----“-ის 4.01.2026 და 5.01.2026 წელს რეგისტრირებულ საჩივრებზე (რეგისტრაციის №-----/2026; №----/2/2026).\nდავის საგანი: \nდეკლარირებული და საგადასახადო შეღავათის გამოყენებით გაფორმებული საქონლის დაბეგვრა იმპორტის გადასახადით.\nგასაჩივრებული გადაწყვეტილება: \n1. საბაჟო დეპარტამენტის 9.10.2025 წლის №ა99-21-10 საქონლის გაშვების შემდგომი კონტროლის შემოწმების აქტი;\n2. საბაჟო დეპარტამენტის 16.10.2025 წლის №21930 ბრძანება;\n3. საბაჟო დეპარტამენტის 16.10.2025 წლის №081-269 საგადასახადო მოთხოვნა;\n4. შემოსავლების სამსახურის 16.12.2025 წლის №27641 ბრძანება.\nდარიცხული თანხა: 289 153.82 ლარი.\nმათ შორის:\nგადასახადი - 235 828.38\nდღგ - 38 273.67\nიმპორტის გადასახადი - 197 554.71\nსაურავი - 53 325.44\nფაქტების აღწერა/დარიცხვის საფუძვლები \nკომპანიის საქმიანობაა საბითუმო ვაჭრობა სამშენებლო მასალებით. საბაჟო დეპარტამენტის 18.09.2025 წლის №20464 ბრძანების საფუძველზე ჩატარდა №----- (29.01.2024წ.), №----- (8.02.2024წ.), №----- (17.02.2024წ.), №----- (18.03.2024წ.), №----- (19.03.2024წ.),№----- (30.05.2024წ.), №----- (22.08.2024წ.), №----- (30.09.2024წ.) და №----- (13.12.2024წ.) საბაჟო დეკლარაციებით იმპორტირებული საქონლის გაშვების შემდგომი კონტროლი. შემოწმების შედეგები აისახა 9.10.2025 წლის №ა99-21-10 საქონლის გაშვების შემდგომი კონტროლის შემოწმების აქტში, საიდანაც ირკვევა რომ: \n14.03.2025 წლის №---21-10 წერილით ---ის საბაჟო უწყებიდან მიღებულია მასალები, რომელიც შეეხება კომპანიის მიერ ---დან №-----(29.01.2024წ.), №----- (8.02.2024წ.), №----- (17.02.2024წ.), №----- (18.03.2024წ.), №----- (19.03.2024წ.), №----- (30.05.2024წ.), №----- (22.08.2024წ.), №----- (30.09.2024წ.) და №----- (13.12.2024წ.) საბაჟო დეკლარაციებით იმპორტირებულ საქონელს.\nაღნიშნული სსდ-ებით ქვეყანაში ჯამურად შემოტანილია 597 578.06 აშშ დოლარის საბაჟო ღირებულების 491.961 ტონა ლითონის კონსტრუქცია, მათ შორის სეს ესნ-ის მიხედვით:\n- 4010 ჯგუფის - 0.426 ტ. რეზინის ღვედი - საბაჟო ღირებულებით - 372.97 აშშ დოლარი;\n- 7208 ჯგუფის - 155.476 ტ. ლითონის ფურცლები და ბრტყელი ნაგლინი - საბაჟო ღირებულებით - 188 227.30 აშშ დოლარი;\n- 7216 ჯგუფის - 118.330 ტ. ლითონის პროფილი - საბაჟო ღირებულებით - 141 993.24 აშშ დოლარი;\n- 7306 ჯგუფის - 30.308 ტ. ლითონის პროფილი - საბაჟო ღირებულებით - 36 233.99 აშშ დოლარი;\n- 7308 ჯგუფის - 184.336 ტ. ლითონის სხვადასხვა კონსტრუქცია - საბაჟო ღირებულებით - 227 226.82 აშშ დოლარი;\n- 7318 ჯგუფის - 3.085 ტ. ჭანჭიკი, ქანჩი, საყელური - საბაჟო ღირებულებით - 3 523.74 - აშშ დოლარი.\n7308 და 7318 სასაქონლო ჯგუფის - 230 750.56 აშშ დოლარის საბაჟო ღირებულების - 187.421 ტონა საქონელზე გადასახადის გადამხდელმა წარადგინა ------ის უფლებამოსილი სამსახურების მიერ გაცემული საქონლის გადაადგილების (წარმოშობის) სერტიფიკატები (EUR.1) №-----, ---, ----- (16.02.2024წ.), EU----, EU---, EU---, EU-- (20.08.2024წ.), EU---, EU--- და ისარგებლა საგადასახადო შეღავათით იმპორტის 12%-იანი გადასახადის ნაწილში.\nგადასახადის გადამხდელს ჯამურად დაეკისრა იმპორტის გადასახდელი, დღგ - 293 618.22 ლარის ოდენობით.\nსსდ-ებისა და თანმხლები დოკუმენტაციის თანახმად, №----- (25.01.2024წ.), №----- (6.02.2024წ.), №----- (16.02.2024წ.), №----- (18.03.2024წ.), №----- (16.03.2024წ.), №----- (28.05.2024წ.), №----- (20.08.2024წ.), №----- (11.12.2024წ.) და №----- (26.09.2024წ.) ინვოისებით საქონელი შეძენილია ოთხი ---ი კომპანიისაგან („--------“, „--------“, „-------“, „---------“), ხოლო ----ის საბაჟო უწყებიდან, ზემოთ მითითებული საბაჟო დოკუმენტაციის გადამოწმების საპასუხოდ გამოგზავნილი მასალების ანალიზის შედეგად გაირკვა, რომ საქონელი სრული მოცულობით შეძენილია ---ში, კომპანია - „----“-ისაგან (№-- (24.01.2024წ.), №-- (24.01.2024წ.), №-- (24.01.2024წ.), №-- (31.01.2024წ.), №-- (31.01.2024წ.), №-- (1.02.2024წ.), №-- (28.02.2024წ.), №-- (28.02.2024წ.), №-- (28.02.2024წ.), №-- (11.05.2024წ.), №-- (19.05.2024წ.), №-- (17.08.2024წ.), №-- (9.12.2024წ.), №-- (9.12.2024წ.), №-- (9.12.2024წ.) №-- (23.09.2024წ.), №-- (23.09.2024წ.), №-- (23.09.2024წ.), №-- (23.09.2024წ.), №-- (23.09.2024წ.) და №-- (23.09.2024წ.) ინვოისებით).\n----ი და -----ი დოკუმენტაციის ურთიერთშედარებისას გაირკვა, რომ საქონლის ჯამური ოდენობა ორივე ქვეყნის ინვოისებში იდენტურია და შეადგენს - 491.961 ტონას. ასევე, იდენტურია საქონლის დასახელებები ან/და შინაარსი საქონლის პოზიციების მიხედვით, მხოლოდ უმნიშვნელო განსხვავებით (ლითონის პროფილებისა და ფურცლების ზომები ზოგიერთ ინვოისში მითითებული არაა). ---- ინვოისებში საქონლის ჯამური ღირებულება შეადგენს - 558 658.45 აშშ დოლარს, ხოლო ---ში - 555 168.45 აშშ დოლარს. ღირებულებებს შორის - 3 490 აშშ დოლარიანი სხვაობა განაპირობა მხოლოდ ერთი ----ი ინვოისისა და მისი შესაბამისი ---ი ინვოისის (№-----, 26.09.2024წ. და №--, 23.09.2024წ.) ერთი კონკრეტული სასაქონლო პოზიციის („--“ - „--“) ღირებულებებს შორის არსებულმა სხვაობამ (სსდ №----). სხვა სასაქონლო პოზიციებს შორის ფასთა სხვაობა არ გამოვლენილა.\nშემოწმების შედეგად ასევე დადგინდა, რომ --- ინვოისებში საქონლის ტრანსპორტირების ჯამური ღირებულება შეადგენს - 38 200 აშშ დოლარს, ხოლო ----ში - 25 700 აშშ დოლარს. ამ კუთხით, საქონლის საბაჟო ღირებულება ----თან შედარებით გაზრდილია - 12 500 აშშ დოლარით.\nსაგულისხმოა ასევე, რომ 21 ---ი ინვოისიდან 19 ინვოისში საქონლის მიმღებად მითითებულია - შპს „----“ (ს/ნ ----), ხოლო სამ ინვოისში (№--, №--, №--) საქონლის მიმღებ მხარედ ფიგურირებს შპს „---“ (№----- და №----- სსდ-ები).\nსაბაჟო დეპარტამენტის მოთხოვნით, გადასახადის გადამხდელმა წარადგინა საქონლის საბაჟო ღირებულების ანაზღაურების დამადასტურებელი დოკუმენტაცია (სალაროს გასავლის 9 ორდერი), საიდანაც ირკვევა, რომ ანაზღაურება წარმოებდა უნაღდო ანგარიშსწორებით, სადაც გადახდილი თანხის ჯამური მოცულობა (ტრანსპორტირების ღირებულების ჩათვლით) შეადგენს - 603 162.45 აშშ დოლარს. შესაბამისად, ანაზღაურებულ და საინვოისო ჯამურ საბაჟო ღირებულებებს შორის სხვაობამ შეადგინა - 5 584.39 აშშ დოლარი, რომლის ძირითადი ნაწილის (5 580.39 აშშ დოლარი) მეტობით გადახდა თარიღის მიხედვით, იდენტიფიცირებულია ერთ-ერთ სსდ-ში (№-----) გაცხადებული საბაჟო ღირებულების დაფარვასთან. შესაბამისად, ხსენებული თანხა დამატებული უნდა იყოს სსდ-ის საბაჟო ღირებულებაში.\nამასთან, ანაზღაურების დამადასტურებელი დოკუმენტაციის ანალიზის შედეგად გაირკვა, რომ თანხები გაიცემოდა არარეზიდენტ პირებზე (სატვირთო მანქანების მძღოლებზე), თუმცა ერთ-ერთი სალაროს ორდერის (№--, 9.02.2024წ.) მონაცემით - 58 705.28 აშშ დოლარის ექვივალენტი თანხა ლარებში 156 109 ლარი გაცემულია პიროვნებაზე (----, პ/ნ -------), რომელიც შემოსავლების სამსახურის ერთიანი საინფორმაციო ბაზის მონაცემების თანახმად, ორდერის გაცემის თარიღისთვის არ იმყოფებოდა საქართველოს ტერიტორიაზე. \nდამატებით, შესაბამისი ახსნა-განმარტება ჩამოერთვა შპს „----“-ის დირექტორს, რომელმაც უარყო 2024 წლის განმავლობაში ----ი კომპანია „-----“-ისაგან ხსენებული 19 ინვოისით საქონლის შეძენის ფაქტი. ამდენად, შემოწმების ეტაპზე გაურკვეველი დარჩა ---- ექსპორტიორსა და ქართველ იმპორტიორს შორის რეალურად შესრულებული სავაჭრო ოპერაციების დეტალები და მათში მონაწილე სუბიექტების ვინაობა.\nზემოთ აღწერილ გარემოებათა გათვალისწინებით, საბაჟო ორგანომ მიიჩნია, რომ სსდ-ებით დეკლარირებული საქონლის ექსპორტიორ ქვეყანას ----ის ნაცვლად წარმოადგენს ---ი, ხოლო ექსპორტიორ კომპანიას - ----ში რეგისტრირებული იურიდიული პირი. შესაბამისად, აღნიშნული პროდუქცია არ წარმოადგენს -----ი წარმოშობის საქონელს და მასზე არ უნდა გაცემულიყო ----ი წარმოშობის დამადასტურებელი საქონლის გადაადგილების (წარმოშობის) სერტიფიკატები.\nუნდა ითქვას, რომ ზემოაღნიშნული საკითხების გარდა, შესწავლილი იქნა გადასახადის გადამხდელის მიერ სსდ-ებით მიღებული საქონლის რეალიზაციასთან დაკავშირებული, შემოსავლების სამსახურის ერთიან საინფორმაციო ბაზაში არსებული ინფორმაცია. როგორც ირკვევა, იმპორტირებული საქონელი გადასახადის გადამხდელს იმავე სატრანსპორტო საშუალებებით, სრული მოცულობით (491.961 ტონა) მიწოდებული აქვს სამი რეზიდენტი კომპანიისთვის: შპს „----“ (ს/ნ ----); შპს „---“ (ს/ნ ---) და შპს „---“ (ს/ნ ----). აქედან, საყურადღებოა ორი კომპანიისათვის მიწოდებული რამდენიმე სასაქონლო პოზიციის (304.540 ტ.) სარეალიზაციო დასახელება და მიზნობრივი გამოყენების შინაარსი, რითაც ეჭვის ქვეშ დადგა ხსენებულ საქონელზე სსდ-ებში გაცხადებული სეს ესნის კოდების მინიჭების სისწორე.\nშპს „-----“-სათვის მიწოდებულია:\n- 7208 სასაქონლო ჯგუფში გაფორმებული 137.778 ტ. ლითონის ფურცელი (სატრ/ზედ: №-----, №-----, №-----, №-----, №-----, №-----, №----- და №-----);\n- 7216 სასაქონლო ჯგუფში გაფორმებული 2.465 ტ. ლითონის ფურცელი (სატრ/ზედ №-----) და 67.999 ტ. ლითონის პროფილი (სატრ/ზედ: №-----, №-----, №-----, №-----, №-----, №-----), სარეალიზაციო დასახელებით - „ლითონის პროფილი 100*200“ და „ზღუდარის ბოძი ლითონის პროფილისაგან 100*200“.\nშპს „-----თვის“ მიწოდებულია:\n- 4010 სასაქონლო ჯგუფში გაფორმებული 0.426 ტ. რეზინის ღვედი (სატრ/ზედ: №-----, №-----);\n- 7208 სასაქონლო ჯგუფში გაფორმებული 17.698 ტ. ლითონის ფურცელი და ჭანჭიკი (სატრ/ზედ: №----- და №-----), სადაც - 17.600 ტ. ფურცლის სარეალიზაციო დასახელებად მითითებულია - „ბრტყელი ნაგლინი შავი ლითონის საგზაო ზღუდარი 350*250“.\n- 7216 სასაქონლო ჯგუფში გაფორმებული 47.866 ტ. ლითონის პროფილი (სატრ/ზედ: №----- და №-----), სარეალიზაციო დასახელება - „მეტალოკონსტრუქცია შავი ლითონისგან პროფილი საგზაო ზღუდარი 100*200“;\n- 7306 სასაქონლო ჯგუფში გაფორმებული 30.308 ტ. ლითონის პროფილი (სატრ/ზედ:№----- და №-----), სარეალიზაციო დასახელება - „მეტალოკონსტრუქცია შავი ლითონისგან პროფილი საგზაო ზღუდარი 100*200“.\nდეკლარირებული და რეალიზებული საქონლის დასახელებებს შორის არსებული შეუსაბამობის მიზეზის გასარკვევად, შესაბამისი ახსნა-განმარტება ჩამოერთვა შპს „---“-ისა და შპს „----ის“ უფლებამოსილ წარმომადგენელს, რომელმაც განმარტა, რომ გადასახადის გადამხდელისაგან შესყიდული, ზემოთ ხსენებული საქონელი წარმოადგენს საგზაო ზღუდარის შემადგენელ ელემენტებს და გამოყენებული იქნა საგზაო ზღუდარების მოსაწყობად სხვადასხვა ობიექტებზე. ამასთან, - 4010 სასაქონლო ჯგუფში გაფორმებული საქონელი - „BELT“ - წარმოადგენს „საყელურს“, ნაცვლად მითითებული - „რეზინის ღვედისა“.\nწარდგენილი მასალების გაანალიზების შედეგად გაირკვა, რომ სსდ-ებში - 7208, 7216, 7306 სასაქონლო პოზიციებზე გაფორმებული და ორივე კომპანიისათვის ჯამურად მიწოდებული - 304.114 ტონა საქონელი წარმოადგენს საგზაო ზღუდარის შემადგენელ ელემენტებს, რომელიც სეს ესნ-ის ძირითადი წესების შესაბამისად, კლასიფიცირდება - 7308 9098000 სასაქონლო ქვესუბპოზიციაში, ხოლო - 4010 სასაქონლო პოზიციაში დეკლარირებული - 0.426 ტონა საქონელი (საყელური) - 7318 2200000 სასაქონლო ქვესუბპოზიციაში.\nსაბოლოოდ შემოწმების შედეგებიდან გამომდინარე - 7308 და 7318 სასაქონლო ჯგუფში დეკლარირებული და საგადასახადო შეღავათის გამოყენებით გაფორმებული - 230 750.56 აშშ დოლარის საბაჟო ღირებულების - 187.421 ტონა მეტალის პროდუქცია, ასევე - 4010, 7208, 7216, 7306 სასაქონლო ჯგუფებში დეკლარირებული და შემოწმების მიერ სხვა სასაქონლო ჯგუფებში (7308; 7318) იდენტიფიცირებული - 366 827.50 აშშ დოლარის საბაჟო ღირებულების - 304.540 ტონა ლითონის კონსტრუქცია არ წარმოადგენს -----ი წარმოშობის საქონელს და იბეგრება იმპორტის გადასახადის - 12%-იანი განაკვეთით.\nაღნიშნულიდან გამომდინარე, გადასახადის გადამხდელს ----დან იმპორტირებულ ლითონის პროდუქციაზე დამატებით დაერიცხა იმპორტის გადასახდელი - 235 828.38 ლარის ოდენობით, მათ შორის იმპორტის გადასახადი - 197 554.71 ლარი და დღგ - 38 273.67 ლარი.\nშემოწმების აქტი, შემოწმების სხვა მასალებთან ერთად შემდგომი რეაგირებისათვის გაეგზავნა საქართველოს ფინანსთა სამინისტროს საგამოძიებო სამსახურს და საბაჟო კოდექსის 167-ე მუხლით განსაზღვრული სანქციის დაკისრების შესახებ გადაწყვეტილება მიღებული იქნება აღნიშნულ საქმეზე გამოძიებო სამსახურის მიერ მიღებული საბოლოო დასკვნის შესაბამისად.\nშემოწმების აქტის საფუძველზე გამოიცა საბაჟო დეპარტამენტის 16.10.2025 წლის №21930 ბრძანება და ამავე თარიღის №081-269 საგადასახადო მოთხოვნა, რაც გასაჩივრდა შემოსავლების სამსახურში, რომლის 16.12.2025 წლის №27641 ბრძანებით საჩივარი არ დაკმაყოფილდა, რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში.\nშემოსავლების სამსახურის გადაწყვეტილების შინაარსი \nშემოსავლების სამსახური მიუთითებს საბაჟო კოდექსის მე-13 მუხლის მე-2 ნაწილზე, 27-ე მუხლის პირველი ნაწილის „თ“ ქვეპუნქტზე, 30-ე მუხლის მე-2, მე-6, მე-9 და მე-10 ნაწილებზე, 34-ე მუხლზე, 35-ე მუხლის პირველ, მე-2, მე-3 და მე-4 ნაწილებზე, „საგარეო-ეკონომიკური საქმიანობის ეროვნული სასაქონლო ნომენკლატურის (სეს ესნ) დამტკიცების თაობაზე“ საქართველოს ფინანსთა მინისტრის 2024 წლის 26 იანვრის №21 ბრძანებით დამტკიცებული „საგარეო-ეკონომიკური საქმიანობის ეროვნული სასაქონლო ნომენკლატურა (სეს ესნ)“ პირველ მუხლზე, მე-3 მუხლზე, საბაჟო კოდექსის 36-ე მუხლის პირველ, მე-5 და მე-6 ნაწილებზე, 49-ე მუხლის პირველი ნაწილის „ა“ ქვეპუნქტზე და მე-2 ნაწილზე, საგადასახადო კოდექსის 64-ე მუხლის მე-2 ნაწილზე, 272-ე მუხლზე.\nსაქმის მასალებით დადგენილი ფაქტობრივი გარემოებებიდან გამომდინარე ნათელია, რომ სსდებით დეკლარირებული საქონლის ექსპორტიორ ქვეყანას -----ის ნაცვლად წარმოადგენს ---ი, ხოლო ექსპორტიორ კომპანიას - ---ში რეგისტრირებული იურიდიული პირი. გამომდინარე აქედან, იმპორტირებული პროდუქცია არ წარმოადგენს ---ი წარმოშობის საქონელს და მასზე გაცემულიყო ----ი წარმოშობის დამადასტურებელი საქონლის გადაადგილების (წარმოშობის) სერტიფიკატების გამოყენება და იმპორტის გადასახდელების შემცირება არამართლზომიერია.\nდადგენილია ასევე, რომ სსდ-ებში - 7208, 7216, 7306 სასაქონლო პოზიციებზე გაფორმებული და კომპანიებისთვის ჯამურად მიწოდებული - 304.114 ტონა საქონელი წარმოადგენს საგზაო ზღუდარის შემადგენელ ელემენტებს, რომელიც კლასიფიცირდება - 7308 9098000 სასაქონლო ქვესუბპოზიციაში, ხოლო - 4010 სასაქონლო პოზიციაში დეკლარირებული - 0.426 ტონა საქონელი (საყელური) - 7318 2200000 სასაქონლო ქვესუბპოზიციაში.\nშემოწმების შედეგებიდან გამომდინარე - 7308 და 7318 სასაქონლო ჯგუფში დეკლარირებული და საგადასახადო შეღავათის გამოყენებით გაფორმებული - 230 750.56 აშშ დოლარის საბაჟო ღირებულების - 187.421 ტონა მეტალის პროდუქცია, ასევე - 4010, 7208, 7216, 7306 სასაქონლო ჯგუფებში დეკლარირებული და შემოწმების შედეგად სხვა სასაქონლო ჯგუფებში (7308; 7318) იდენტიფიცირებული - 366 827.50 აშშ დოლარის საბაჟო ღირებულების - 304.540 ტონა ლითონის კონსტრუქცია არ წარმოადგენს ----ი წარმოშობის საქონელს და იბეგრება იმპორტის გადასახადის - 12%-იანი განაკვეთით. შესაბამისად, მომჩივანს არამართლზომიერად აქვს გამოყენებული საგადასახადო შეღავათი, რომლის საფუძველზე საქონელი გათავისუფლებული იქნა იმპორტის გადასახადისგან.\nყოველივე აღნიშნული საბაჟო დეკლარაციაზე დამატებით გადასახდელად იმპორტის გადასახდელის დარიცხვის საფუძველია და ვინაიდან კანონმდებლობით გათვალისწინებულ ვადაში საბაჟო დეკლარაციის წარდგენის დროს არ განხორციელებულა გადასახდელი თანხის დარიცხვა და გადახდა, საგადასახადო კოდექსის 272-ე მუხლის შესაბამისად კანონმდებლობით დადგენილ ვადაში გადასახადის გადასახდელი თანხის გადაუხდელობისთვის საურავის დარიცხვაც მართლზომიერად უნდა ჩაითვალოს.\nშემოსავლების სამსახური მიუთითებს, რომ საჩივარში წარმოდგენილი არგუმენტაცია ძირითადად ეხება ----სა და ----ის არარეზიდენტ პარტნიორებთან გადასახადის გადამხდელის მიერ შეთანხმებული კომერციული ოპერაციის სქემას და შინაარს, რომლის შესაბამისადაც განხორციელდა ----ი პროდუქციის მიწოდება საქართველოში ---ი შუამავლის მეშვეობით, თუმცა საგულისხმოა, რომ საქონლის წარმოშობის ქვეყნის სტატუსს განაპირობებს მხოლოდ „------სა და საქართველოს შორის თავისუფალი ვაჭრობის შესახებ შეთანხმებით“ განსაზღვრული მოთხოვნები, რომელიც არ არის დამოკიდებული მოვაჭრე სუბიექტებს შორის შეთანხმებული კომერციული ოპერაციების ფორმასა და შინაარსზე. ამასთან, შემოწმების აქტში მოყვანილი დასკვნები ეფუძნება მხოლოდ შემოწმების პროცესში მოპოვებულ ფაქტებსა და მტკიცებულებებს.\nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით შემოსავლების სამსახურმა მიიჩნია, რომ სადავო აქტები და მათ საფუძველზე დარიცხული თანხები შეესაბამება საქართველოს კანონმდებლობით გათვალისწინებულ მოთხოვნებს და არ არსებობს საჩივრის დაკმაყოფილების საფუძველი.\nმომჩივნის არგუმენტაცია\nშემმოწმებელი მიუთითებს, რომ სსდ-ებისა და თანმხლები დოკუმენტაციის თანახმად, საქონელი შეძენილია ოთხი -----ი კომპანიისგან („-----“, „-----“, „-----“, „-------“) ინვოისებით, ხოლო ----ის საბაჟო უწყებიდან, ზემოთ მითითებული საბაჟო დოკუმენტაციის გადამოწმების საპასუხოდ გამოგზავნილი მასალების ანალიზის შედეგად გაირკვა, რომ საქონელი სრული მოცულობით შეძენილია ----ში. საპასუხოდ განმარტავს, რომ კომპანია მართლაც აწარმოებდა --- კომპანია „----“-თან მოლაპარაკებას სხვადასხვა სახის პროდუქციის შეძენასთან დაკავშირებით და რაღაც ეტაპზე შეთანხმებასაც მიაღწია, მაგრამ მოვლენები განვითარდა ისე, რომ წარმოიქმნა ფორსმაჟორული გარემოებები, რამაც განაპირობა ის, რომ კომპანიამ დათქმულ ვადებში ვერ მოახერხა ფინანსური ვალდებულებების იმ დროში შესრულება რაც გახლდათ შეთანხმების აპრიორი პირობა, ამ გარემოებებიდან გამომდინარე, ----ა კომპანიამ გადაწყვიტა, რომ პირდაპირ არ ეთანამშრომლა მათთან, რადგან მათთვის კომპანიის მხრიდან ვალდებულების დროულად ვერ შესრულებამ გამოიწვია უნდობლობის ფაქტორის გააქტიურება და შესაბამისად, მათ გადაწყვიტეს მოლაპარაკების ფარგლებში გადასაცემი პროდუქცია გადაეცათ ---- კომპანიებისთვის, რომლებთანაც მათ ხშირად ჰქონდათ საქმიანი ურთიერთობები და 4 ----ი კომპანიის მხრიდან მომხდარიყო შემდეგში უშუალოდ საქმიანი ურთიერთობის გაგრძელება, ხოლო მათ თავის მხრივ აირიდეს რისკი და გადაწყვიტეს, რომ პირდაპირი თანამშრომლობა მათთვის არ იყო მისაღები, -----მა „-----“ და -----მა „--------“, „-------“, „---------“, „--------“ კომპანიებმა ამ თემასთან დაკავშირებით შიდა შეთანხმებებიც გააკეთეს და ამის წარმოდგენა დავის ნებისმიერ ეტაპზე შესაძლებელია.\nრაც შეეხება კომპანიის მხრიდან გადადგმულ ნაბიჯებს, ფაქტობრივად სხვა ალტერნატივა არ ჰქონდა და თანამშრომლობა გააგრძელა ---- კომპანიებთან. შესაბამისად, იმპორტიც უნდა განხორციელებულიყო მათგან, რადგანაც ეს რეალურად არაფერს არ ცვლიდა და პირიქით კომფორტულიც იყო, საკმაოდ დიდ თანხებთან და დიდი ოდენობის პროდუქციასთან ჰქონდა საქმე და შესაბამისად კომპანია ყველა მხრივ შეეცდებოდა, რომ ასეთი მასშტაბების ბიზნეს-ურთიერთობების გაგრძელებისთვის არ შეეშალა ხელი და გამოეყენებინა ყველა არსებული ლეგალური გზა მისი განხორციელებისთვის.\nაღსანიშნია ის გარემოება, რომ კომპანიის მხრიდან არანაირი სახის არაკეთილსინდისიერებას არ ჰქონია ადგილი, გადასახადის გადამხდელი მიუთითებს 12%-იანი შეღავათის საკითხზე, რომელიც კონკრეტული ქვეყნებიდან იმპორტის განხორციელების შემთხვევაში ავტომატურად უქმდება, საგადასახდო ორგანო მიიჩნევს, რომ თავი აარიდა კომპანიამ გადასახადს და ამ მიზეზით გააფორმა ---- კომპანიასთან შეთანხმება, თუ კი დეტალურად არ იქნება შესწავლილი კომპანიის მდგომარეობა ან/და ის მიზეზები, რის გამოც იმპორტი განახორციელა არა ----ი, არამედ ----ი კომპანიებისაგან, ისე დასკვნის გამოტანა და კომპანიის არაკეთილსინდისიერად ჩათვლა რა თქმა უნდა არ იქნება სწორი და მართებული.\nმომჩივანი მიუთითებს ზოგადი ადმინისტრაციული კოდექსის 53-ე მუხლის მე-5 ნაწილზე, ითხოვს მოცემული ფაქტობრივი გარემოებების უკეთ შესწავლას და ზუსტ გაანგარიშებას და აღნიშნავს, რომ აქამდე სამეწარმეო საქმიანობაში არ დაფიქსირებულა არანაირი არაკეთილსინდისიერი ან/და არამართლზომიერი ქმედება, ყოველთვის არის კარგი საგადასახადო პოლიტიკის ირგვლივ და შესაბამისად ზემოთხსენებული ფაქტორები არ შეიძლება პირდაპირ ჩაითვალოს იმ კონტექსტად, რომ თითქოსდა შეეცადა რაიმე ვალდებულების შესრულებისგან თავის არიდებას და ამისთვის შეიმუშავა სტრატეგია, ეს გამოიწვია მხოლოდ და მხოლოდ კომპანიის რაღაც პერიოდში არსებულმა ფინანსურმა არამდგრადობამ, რაც მალე გამოსწორდა და სამეწარმეო საქმიანობაც სტაბილურად გაგრძელდა.\nდავების განხილვის საბჭო \nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივრები არ უნდა დაკმაყოფილდეს შემდეგ გარემოებათა გამო:\nსაბაჟო კოდექსის 36-ე მუხლის პირველი, მე-5 და მე-6 ნაწილების თანახმად, საქონლის წარმოშობა განისაზღვრება საქონლის საქართველოს საბაჟო ტერიტორიაზე შემოტანისას ან/და საქონლის საქართველოს საბაჟო ტერიტორიიდან გატანისას ვაჭრობაში დამცავი ღონისძიებების განხორციელების მიზნით. საქონლის პრეფერენციული წარმოშობის განსაზღვრის კრიტერიუმები და წესი, აგრეთვე საქონლის პრეფერენციული წარმოშობის დამადასტურებელი დოკუმენტის ფორმა და მისი შევსების წესი განისაზღვრება საქართველოს შესაბამისი საერთაშორისო ხელშეკრულებით. თუ საბაჟო დეკლარაციაში/რეექსპორტის დეკლარაციაში მითითებულია ინფორმაცია საქონლის წარმოშობის ქვეყნის შესახებ, საბაჟო ორგანომ დეკლარანტს შეიძლება საქონლის წარმოშობის დადასტურება მოსთხოვოს. \nმომჩივანი განმარტავს, რომ კომპანია მართლაც აწარმოებდა ---- კომპანია „-----“-თან მოლაპარაკებას სხვადასხვა სახის პროდუქციის შეძენასთან დაკავშირებით და გარკვეული გარემოებებიდან გამომდინარე, მათ გადაწყვიტეს რომ პირდაპირ არ ეთანამშრომლათ ქართულ კომპანიასთან და მოლაპარაკების ფარგლებში გადასაცემი პროდუქცია გადაეცათ ---- კომპანიებისთვის, რომლებთანაც მათ ხშირად ჰქონდათ საქმიანი ურთიერთობები. კომპანიას ფაქტობრივად სხვა ალტერნატივა არ ჰქონდა და თანამშრომლობა გააგრძელა --- კომპანიებთან. საგადასახდო ორგანო მიიჩნევს, რომ კომპანიამ თავი აარიდა გადასახადს და ამ მიზეზით გააფორმა --- კომპანიასთან შეთანხმება, თუ კი დეტალურად არ იქნება შესწავლილი კომპანიის მდგომარეობა ან/და ის მიზეზები, რის გამოც იმპორტი განახორციელა არა ----ი, არამედ ----ი კომპანიებისაგან, ისე დასკვნის გამოტანა და კომპანიის არაკეთილსინდისიერად ჩათვლა რა თქმა უნდა არ იქნება სწორი და მართებული.\nსაბაჟო დეპარტამენტის 14.01.2026 წლის №----21-10 წერილში მომჩივნის არგუმენტაციაზე მითითებულია, რომ საქონლის წარმოშობის ქვეყნის სტატუსს განაპირობებს მხოლოდ „-------სა და საქართველოს შორის თავისუფალი ვაჭრობის შესახებ შეთანხმებით“ განსაზღვრული მოთხოვნები, რომელიც არ არის დამოკიდებული მოვაჭრე სუბიექტებს შორის შეთანხმებული კომერციული ოპერაციების ფორმასა და შინაარსზე.\nსაბჭოს სხდომაზე, საჩივრის ზეპირი განხილვისას, მომჩივნის წარმომადგენელმა მიუთითა ასევე, შემოწმების შედეგად სეს ესნ-ის კოდის და საქონლის დასახელებების ცვლილებაზე, რაზეც საბაჟო დეპარტამენტის წარმომადგენელმა განმარტა, რომ 7308 და 7318 სასაქონლო ჯგუფის საქონელი, რეალიზაციის დოკუმენტებში მითითებული იყო სხვა დასახელებით და სხვა სასაქონლო კოდით. დეკლარირებული და რეალიზებული საქონლის დასახელებებს შორის არსებული შეუსაბამობის მიზეზის გასარკვევად, შესაბამისი ახსნა-განმარტება ჩამოერთვა შპს „---“-ისა და შპს „----ის“ უფლებამოსილ წარმომადგენლებს, რომლებმაც განმარტეს, რომ გადასახადის გადამხდელისაგან შესყიდული, ზემოთ ხსენებული საქონელი წარმოადგენს საგზაო ზღუდარის შემადგენელ ელემენტებს და გამოყენებული იქნა საგზაო ზღუდარების მოსაწყობად სხვადასხვა ობიექტებზე. ამასთან, - 4010 სასაქონლო ჯგუფში გაფორმებული საქონელი - „BELT“ - წარმოადგენს „საყელურს“, ნაცვლად მითითებული - „რეზინის ღვედისა“. წარდგენილი მასალების გაანალიზების შედეგად გაირკვა, რომ სსდებში - 7208, 7216, 7306 სასაქონლო პოზიციებზე გაფორმებული და ორივე კომპანიისათვის ჯამურად მიწოდებული - 304.114 ტონა საქონელი წარმოადგენს საგზაო ზღუდარის შემადგენელ ელემენტებს, რომელიც სეს ესნ-ის ძირითადი წესების შესაბამისად, კლასიფიცირდება - 7308 9098000 სასაქონლო ქვესუბპოზიციაში, ხოლო - 4010 სასაქონლო პოზიციაში დეკლარირებული - 0.426 ტონა საქონელი (საყელური) - 7318 2200000 სასაქონლო ქვესუბპოზიციაში. საბოლოოდ შემოწმების შედეგებიდან გამომდინარე - 7308 და 7318 სასაქონლო ჯგუფში დეკლარირებული და საგადასახადო შეღავათის გამოყენებით გაფორმებული - 230 750.56 აშშ დოლარის საბაჟო ღირებულების - 187.421 ტონა მეტალის პროდუქცია, ასევე - 4010, 7208, 7216, 7306 სასაქონლო ჯგუფებში დეკლარირებული და შემოწმების მიერ სხვა სასაქონლო ჯგუფებში (7308; 7318) იდენტიფიცირებული - 366 827.50 აშშ დოლარის საბაჟო ღირებულების - 304.540 ტონა ლითონის კონსტრუქცია არ წარმოადგენს ----ი წარმოშობის საქონელს და იბეგრება იმპორტის გადასახადის - 12%-იანი განაკვეთით.\nზემოთ აღნიშნულიდან გამომდინარე, საბჭოს მიაჩნია, რომ საბაჟო დეპარტამენტის მიერ მომჩივნის ვალდებულებები, ---დან იმპორტირებულ ლითონის პროდუქციაზე იმპორტის გადასახდელის დარიცხვა, განსაზღვრულია მართებულად და არ არსებობს გადასახადის გადამხდელის არგუმენტების გათვალისწინების და საჩივრების დაკმაყოფილების საფუძველი.\nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „გ“ ქვეპუნქტით და გადაწყვიტა: \n1. საჩივრები არ დაკმაყოფილდეს;\n2. გადაწყვეტილება შეიძლება გასაჩივრდეს თბილისის საქალაქო სასამართლოში (თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/08b5b08f-7f10-412a-81e9-bf828798b2b7",
        "type": "დოკუმენტი"
    },
    {
        "id": "e9542bcc-0d2f-4974-a620-7af15d09f9e7",
        "title": "ბრძანება №26395/2/2025",
        "date": "2026-02-03T00:00:00",
        "content": "№26395/2/2025\n03 თებერვალი 2026 \nგ ა დ ა წ ყ ვ ე ტ ი ლ ე ბ ა\nმომჩივანი: ი/მ --------ძე (ს/ნ -----------) \nმოპასუხე: აუდიტის დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ, 30.01.2026 წელს განიხილა და მიიღო გადაწყვეტილება ი/მ ------ის 26.12.2025 წელს რეგისტრირებულ საჩივარზე (რეგისტრაციის №26395/2/2025).\nდავის საგანი:\nშემოსავლების სამსახურის 15.07.2025 წლის №15923 ბრძანების აღსრულების შედეგები.\nგასაჩივრებული გადაწყვეტილება: \n1. აუდიტის დეპარტამენტის 2025 წლის 6 ოქტომბრის №006-371 საგადასახადო მოთხოვნა;\n2. შემოსავლების სამსახურის 2025 წლის 18 ნოემბრის №25277 ბრძანება.\nდარიცხული თანხა: 49 556.23 ლარი. \nმათ შორის:\nდღგ - 37 745.59\nჯარიმა - (-0.30)\nსაურავი - 11 810.94\nფაქტების აღწერა \nმეწარმის საქმიანობაა სარესტორნო მომსახურების გაწევა ქ.----ი, ----ის №--ში. გადამხდელად რეგისტრირებულია 2006 წლის 1 სექტემბერს, დღგ-ის გადამხდელად - 2022 წლის 22 ოქტომბერს.\nშემოსავლების სამსახურის აუდიტის დეპარტამენტის 2025 წლის 21 მარტის №5233 და 3 ივნისის №11273 ბრძანებების საფუძველზე ჩატარდა მომჩივნის საქმიანობის კამერალური თემატური საგადასახადო შემოწმება. შემოწმების შედეგები აისახა 2025 წლის 4 ივნისის საგადასახადო შემოწმების აქტში, საიდანაც ირკვევა, რომ სადავო დარიცხვა გამოწვეულია შემდეგი გარემოებებით:\nგადასახადის გადამხდელი გაწეული მომსახურების სანაცვლოდ შემოსავალს იღებს საბანკო ტერმინალისა და საკონტროლო-სალარო აპარატის მეშვეობით. საგადასახადო ორგანოს მიერ შემოსავლების სამსახურის გადასახადების ადმინისტრირების საინფორმაციო სისტემაში არსებული ინფორმაციისა და გადასახადის გადამხდელის მიერ წარდგენილი ინფორმაციის/დოკუმენტაციის ანალიზის შედეგად განისაზღვრა დღგ-ით დასაბეგრი ბრუნვა, ასევე გამოვლინდა საგადასახადო კოდექსის 165-ე მუხლის მოთხოვნათა შესაბამისად დღგ-ის გადამხდელად სავალდებულო რეგისტრაციის თარიღი, 2022 წლის 28 მაისი. შესაბამისად, აღნიშნული თარიღიდან საბანკო ტერმინალისა და საკონტროლო-სალარო აპარატის მეშვეობით განხორციელებული ტრანზაქციებით განსაზღვრული დასაბეგრი ბრუნვა შეუდარდა გადასახადის გადამხდელის მიერ დეკლარირებულ ბრუნვას. გამოვლენილი სხვაობა დაიბეგრა დღგ-ით. ამასთან, მომჩივნის მიერ შემოწმების პროცესში წარდგენილ იქნა წერილობითი განცხადება, გადასახადის გადამხდელის მიერ მიღებული საგადასახადო ანგარიშფაქტურების დღგ-ის ჩათვლაში გათვალისწინების თაობაზე. საგადასახადო ორგანოს მიერ აღნიშნული გათვალისწინებულ იქნა და დაკორექტირდა დღგ-ის ჩასათვლელი თანხა. შემოწმებით გადასახადის გადამხდელის საგადასახადო ვალდებულებების გაანგარიშებისას არ გამოყენებულა არაპირდაპირი მეთოდი და საგადასახადო ვალდებულებები გაანგარიშდა საგადასახადო ორგანოს ხელთ არსებულ მონაცემებზე დაყრდნობით. საგადასახადო კოდექსის 165-ე მუხლის საფუძველზე, მომჩივანს დაერიცხა დღგ და დაეკისრა ამავე კოდექსის 282-ე და 275-ე მუხლებით გათვალისწინებული ჯარიმა.\nშემოწმების აქტის საფუძველზე გამოიცა აუდიტის დეპარტამენტის 2025 წლის 5 ივნისის №11557 ბრძანება და №006-153 საგადასახადო მოთხოვნა. მომჩივანს დამატებით გადასახდელად განესაზღვრა 67 471.85 ლარი.\nაღნიშნული საგადასახადო მოთხოვნა 2025 წლის 30 ივნისს გასაჩივრდა შემოსავლების სამსახურში, რომელმაც 15.07.2025 წლის №15923 ბრძანებით ნაწილობრივ დააკმაყოფილა საჩივარი. მე-2 სადავო საკითხთან დაკავშირებით, დღგ-ის ჩასათვლელი თანხების დაზუსტების მიზნით:\n- გადასახადის გადამხდელს მიეცა წინადადება, აუდიტის დეპარტამენტს წარუდგინოს დღგ-ის ჩათვლის უფლების დამადასტურებელი დოკუმენტაცია/მტკიცებულებები;\n- აუდიტის დეპარტამენტს დაევალა, სადავო საკითხი შეისწავლოს „ცალკეულ შემთხვევებში გადასახადის გადამხდელისათვის საგადასახადო ანგარიშ-ფაქტურის, საგადასახადო დოკუმენტის გამოწერის/დადასტურების და სასაქონლო ზედნადების გამოწერის გადამხდელის მიერ გამოწერილი ელექტრონული საგადასახადო ანგარიშ-ფაქტურის გამოყენების სპეციალური წესის განსაზღვრის შესახებ“ ინსტრუქციის დამტკიცების თაობაზე“ შემოსავლების სამსახურის უფროსის 2022 წლის 16 თებერვლის №3751 ბრძანებაში ცვლილების შეტანის თაობაზე 2023 წლის 14 დეკემბრის №31614 ბრძანების შესაბამისად და დღგ-ის ჩათვლის მიღებასთან დაკავშირებით კანონმდებლობით დადგენილი შეზღუდვების გათვალისწინებით, უზრუნველყოს საგადასახადო ვალდებულებების კორექტირება (შემცირება).\nამასთან, მომჩივანი, საგადასახადო კოდექსის 269-ე მუხლის მე-7 ნაწილის საფუძველზე, გათავისუფლდა აუდიტის დეპარტამენტის 2025 წლის 5 ივნისის №006-153 საგადასახადო მოთხოვნის საფუძველზე გადასახდელად განსაზღვრული ჯარიმისგან.\nდანარჩენ ნაწილში საჩივარი არ დაკმაყოფილდა.\nშემოსავლების სამსახურის 15.07.2025 წლის №15923 ბრძანების აღსრულების შედეგად, გამოიცა აუდიტის დეპარტამენტის 1.10.2025 წლის დასკვნა, 6.10.2025 წლის №21455 ბრძანება და №006-371 საგადასახადო მოთხოვნა, რომელთა შესაბამისად მომჩივანს შეუმცირდა დარიცხული თანხა 19 980 ლარით და მისმა საგადასახადო ვალდებულებამ შეადგინა 49 556.23 ლარი.\nკორექტირებული საგადასახადო მოთხოვნა 2025 წლის 2 ნოემბერს გასაჩივრდა შემოსავლების სამსახურში, რომელმაც 2025 წლის 18 ნოემბრის №25277 ბრძანებით არ დააკმაყოფილა საჩივარი, რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში.\nშემოსავლების სამსახურის გადაწყვეტილების შინაარსი \nშემოსავლების სამსახური მიუთითებს საგადასახადო კოდექსის 302-ე, 304-ე მუხლებზე, დადგენილ ფაქტობრივ გარემოებაზე და აღნიშნავს, რომ გადასახადის გადამხდელს სადავო გარემოებად მითითებული აქვს ისეთი ფაქტობრივი გარემოებები, რაც შემოსავლების სამსახურის ბრძანებით არ დაკმაყოფილდა. შესაბამისად, არ ყოფილა დავალებული შესასრულებლად აუდიტის დეპარტამენტისთვის.\nსაქმეში არსებული მტკიცებულებების, აუდიტის დეპარტამენტის დასკვნის და შესაბამისად განხორციელებული გადაანგარიშების შედეგებზე დაყრდნობით, შემოსავლების სამსახური მიიჩნევს, რომ შემოსავლების სამსახურის გადაწყვეტილების აღსრულება განხორციელებულია საქმისთვის არსებითი მნიშვნელობის მქონე ყველა გარემოების გამოკვლევის/შესწავლის საფუძველზე, გასაჩივრებული ადმინისტრაციული აქტის შინაარსი შეესაბამება დავის განხილვისას მიღებულ გადაწყვეტილებას და არ არსებობს წარდგენილი საჩივრის დაკმაყოფილების საფუძველი.\nმომჩივნის არგუმენტაცია\nდღგ გაანგარიშებულია არასწორად. შესამოწმებელ პერიოდში, 2022 წლის 28 მაისიდან (სავალდებულო რეგისტრაციის დღე) 2025 წლის 1 მარტამდე, პოს ტერმინალით მიღებული შემოსავალი - ამონაგები შეადგენს 596 683,71 ლარს. აქედან, დღგ-ის დასაბეგრი ბრუნვა შეადგენს 505 664,16 ლარს. სალარო აპარატით დაფიქსირებული ამონაგები შეადგენს 100 032,35 ლარს. აქედან, დღგ-ის დასაბეგრი ბრუნვა შეადგენს 84 773,18 ლარს. ე.ი. მთლიანად შესამოწმებელ პერიოდში დასაბეგრი ბრუნვა არის 590 397,34 ლარი, მასზე დარიცხული დღგ - 106 271,52 ლარი. მეწარმეს აღნიშნული ბრუნვები დეკლარირებული აქვს შემოსავლების სამსახურში.\nასევე, აუდიტის დეპარტამენტმა არ გაითვალისწინა ჩასათვლელი დღგ-ის ანგარიშ-ფაქტურები, რომელიც გამოწერილია გვიან, მაგრამ დასაბეგრი ოპერაცია განხორციელებულია შესამოწმებელ პერიოდში და მომჩივნის მიერ ვერ ხერხდება მისი დადასტურება, ვინაიდან აღნიშნული შესამოწმებელი პერიოდი ჩაკეტილია შემოსავლების სამსახურის მიერ. ითხოვს აღნიშნული დღგ-ის ანგარიშ-ფაქტურები ჩაეთვალოს და შეუმცირდეს დამატებით დარიცხული თანხები.\nასევე, ითხოვს საგადასახადო კოდექსის 269-ე მუხლის მე-7 ნაწილის საფუძველზე გათავისუფლდეს დამატებით დარიცხული სანქციისგან, როგორც საგადასახადო კოდექსის 275-ე მუხლით გათვალისწინებული ჯარიმისგან, ასევე ამავე კოდექსის 272-ე მუხლის შესაბამისად დაკისრებული საურავისგან.\nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი არ უნდა დაკმაყოფილდეს შემდეგ გარემოებათა გამო:\nშემოსავლების სამსახურის 15.07.2025 წლის №15923 ბრძანებით, მე-2 სადავო საკითხთან დაკავშირებით, დღგ-ის ჩასათვლელი თანხების დაზუსტების მიზნით:\n- გადასახადის გადამხდელს მიეცა წინადადება, აუდიტის დეპარტამენტს წარუდგინოს დღგ-ის ჩათვლის უფლების დამადასტურებელი დოკუმენტაცია/მტკიცებულებები;\n- დაევალა აუდიტის დეპარტამენტს, სადავო საკითხი შეისწავლოს „ცალკეულ შემთხვევებში გადასახადის გადამხდელისათვის საგადასახადო ანგარიშ-ფაქტურის, საგადასახადო დოკუმენტის გამოწერის/დადასტურების და სასაქონლო ზედნადების გამოწერის გადამხდელის მიერ გამოწერილი ელექტრონული საგადასახადო ანგარიშ-ფაქტურის გამოყენების სპეციალური წესის განსაზღვრის შესახებ“ ინსტრუქციის დამტკიცების თაობაზე“ შემოსავლების სამსახურის უფროსის 2022 წლის 16 თებერვლის №3751 ბრძანებაში ცვლილების შეტანის თაობაზე 2023 წლის 14 დეკემბრის №31614 ბრძანების შესაბამისად და დღგ-ის ჩათვლის მიღებასთან დაკავშირებით კანონმდებლობით დადგენილი შეზღუდვების გათვალისწინებით, უზრუნველყოს საგადასახადო ვალდებულებების კორექტირება (შემცირება).\nამასთან, მომჩივანი, საგადასახადო კოდექსის 269-ე მუხლის მე-7 ნაწილის საფუძველზე, გათავისუფლდა აუდიტის დეპარტამენტის 2025 წლის 5 ივნისის №006-153 საგადასახადო მოთხოვნის საფუძველზე გადასახდელად განსაზღვრული ჯარიმისგან.\nაუდიტის დეპარტამენტის დასკვნით დგინდება:\n- საგადასახადო ორგანოს მიერ შესწავლილ იქნა შემოსავლების სამსახურის გადასახადების ადმინისტრირების საინფორმაციო სისტემაში არსებული დღგ-ის ჩათვლის უფლების დამადასტურებელი დოკუმენტები და დღგ-ის ჩათვლის მიღებასთან დაკავშირებით კანონმდებლობით დადგენილი შეზღუდვების გათვალისწინებით განხორციელდა საგადასახადო ვალდებულების კორექტირება;\n- შემოსავლების სამსახურის გადაწყვეტილების შესაბამისად გადასახადის გადამხდელს შეუმცირდა აუდიტის დეპარტამენტის 2025 წლის 5 ივნისის №006-153 საგადასახადო მოთხოვნით განსაზღვრული ჯარიმა.\nგადაანგარიშების შედეგად, მომჩივანს შეუმცირდა დარიცხული თანხა 19 980 ლარით. მათ შორის, გადასახადი - 309 ლარი და ჯარიმა - 19 671 ლარი.\nრაც შეეხება დღგ-ის გაანგარიშებებს და დაკისრებულ საურავს, აღსანიშნავია, რომ ამ ნაწილში შემოსავლების სამსახურის გადაწყვეტილებით საჩივარი არ დაკმაყოფილდა, ხოლო დაკისრებული ჯარიმა სრულად არის შემცირებული გადაანგარიშების შედეგად.\nამასთან, აუდიტის დეპარტამენტის წარმომადგენელმა საბჭოს სხდომაზე განაცხადა, რომ დღგ-ის ანგარიშ-ფაქტურები, სადაც დასაბეგრი ოპერაცია განხორციელებულია შესამოწმებელ პერიოდში, ჩათვლილია სრულად.\nზემოაღნიშნული ფაქტობრივი გარემოებების საფუძველზე, მხარეთა არგუმენტაციის გათვალისწინებით, საბჭომ მიიჩნია, რომ შემოსავლების სამსახურის 15.07.2025 წლის №15923 ბრძანება აღსრულებულია. შესაბამისად, შემოსავლების სამსახურის სადავო ბრძანება მართლზომიერია, არ არსებობს მისი გაუქმების და მომჩივნის მოთხოვნის დაკმაყოფილების საფუძველი.\nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „გ“ ქვეპუნქტით და გადაწყვიტა: \n1. საჩივარი არ დაკმაყოფილდეს;\n2. გადაწყვეტილება შეიძლება გასაჩივრდეს თბილისის საქალაქო სასამართლოში (ქ. თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/e9542bcc-0d2f-4974-a620-7af15d09f9e7",
        "type": "დოკუმენტი"
    },
    {
        "id": "11494e85-df25-43eb-a045-988b59f946e5",
        "title": "ბრძანება №2297",
        "date": "2026-02-05T00:00:00",
        "content": "N 2297\n05 თებერვალი 2026\nბ რ ძ ა ნ ე ბ ა\nშპს „-------“ (ს/ნ -------) \n(მის.: -------, -------) \n2025 წლის 27 აგვისტოს და 2026 წლის 21 იანვრის საჩივრების \nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2025 წლის 24 დეკემბერს და 2026 წლის 23 იანვარს გამართულ სხდომებზე (ოქმები: №107, №6) განიხილა საქართველოს ფინანსთა სამინისტროსთან არსებული დავების განხილვის საბჭოს 2025 წლის 5 დეკემბრის №26154/2/2025 გადაწყვეტილებით ხელახლა განსახილველად დაბრუნებული შპს „-------“ (ს/ნ -------) 2025 წლის 27 აგვისტოს №135819/21-11 საჩივარი და შემოსავლების სამსახურში დამატებით წარმოდგენილი 2026 წლის 21 იანვრის №100136/1/2026 და №100140/1/2026 საჩივრები, შემოსავლების სამსახურის აუდიტის დეპარტამენტის 2025 წლის 9 ივნისის №039-8 კორექტირებულ საგადასახადო მოთხოვნასთან დაკავშირებით. \nსადავო საკითხები: \nგადასახადის გადამხდელი არ ეთანხმება საგადასახადო შემოწმების გადაანგარიშების შედეგებს და მიუთითებს იმავე არგუმენტებზე, რაც თავდაპირველ საჩივარში ჰქონდა წარმოდგენილი, კერძოდ: \n1. აცხადებს, რომ საგადასახადო შემოწმების აქტის შედგენის თარიღისთვის კომპანიას უკვე შესრულებული ჰქონდა რეკომენდაცია სმფ-ების დანაკლისად დაბეგვრასთან დაკავშირებით. კერძოდ, 2024 წლის 25 ივნისს შემოწმების დანიშვნის მიუხედავად, კომპანიამ ინვენტარიზაცია დაასრულა 2024 წლის 3 ივლისს, გამოიანგარიშა სმფ-ების დანაკლისის საბაზრო ფასი, რომელიც დაბეგრა ივნისის თვის დღგ-ის და მოგების გადასახადის დეკლარაციებში 2024 წლის 7 ივლისს, ხოლო აუდიტის დეპარტამენტმა არ გაითვალისწინა დეკლარირებული სმფ-ების დანაკლისი და აღნიშნული საქონელი ხელმეორედ დაუქვემდებარა დაბეგვრას, როგორც წინა საანგარიშო პერიოდებში რეალიზებული. აღნიშნავს, რომ გამოვლენილი დანაკლისი მიწოდებად ითვლება მისი გამოვლენის მომენტში და არ არსებობს მტკიცებულება ან არგუმენტი, რომ სმფ-ების რეალიზაცია წარსულ პერიოდში განხორციელდა. აგრეთვე, მიუთითებს, რომ შესამოწმებელი პერიოდი უნდა გაზრდილიყო ყველა საკითხთან მიმართებით და მომხდარიყო დეკლარირებული დანაკლისის გათვალისწინებაც. \n2. არ ეთანხმება შემოწმების მიერ საგადასახადო ვალდებულებების არაპირდაპირი მეთოდით განსაზღვრას და აცხადებს, რომ კომპანია ბუღალტრულ აღრიცხვას აწარმოებდა პროგრამა „ორისში“, სადაც აღრიცხულია სრული ბუღალტრული გატარებები, დოკუმენტური რეალიზაციები და ამ ოპერაციებთან დაკავშირებული ცხრილები. ასევე, არ ეთანხმება შემოწმების მიერ გამოყენებულ ფასნამატს და მიუთითებს, რომ შემოწმების აქტით ვერ დგინდება გაანგარიშებული ფასნამატები საქონლის კატეგორიებისა და ჯგუფების მიხედვით. \n3. ასევე, დაზუსტებულ საჩივარში გადასახადის გადამხდელის წარმომადგენელი მიუთითებს, რომ დასკვნის გამოცემისას გამოყენებული იქნა არასწორი მეთოდი და სმფ-ების ნაშთებს შორის გამოვლენილი სხვაობის რეალიზებულად განხილვის დროს გათვალისწინებული უნდა ყოფილიყო 2024 წლის ივნისის თვეში გადამხდელის მიერ დეკლარირებული რეალიზაციის თვითღირებულებაც. მომჩივანი ასევე მიუთითებს საქართველოს საგადასახადო კოდექსის 269-ე მუხლის მე-7 ნაწილზე და ითხოვს სანქციისგან გათავისუფლებას.\nფაქტობრივი გარემოებები: \nსაქმეში არსებული მასალებით დგინდება, რომ შემოსავლების სამსახურის 2025 წლის 14 აპრილის №7082 ბრძანებით აუდიტის დეპარტამენტის 2024 წლის 26 დეკემბრის №039-30 საგადასახადო მოთხოვნასთან დაკავშირებით 2025 წლის 4 და 18 მარტის საჩივრები ნაწილობრივ დაკმაყოფილდა, კერძოდ, ბრძანების სარეზოლუციო ნაწილის მიხედვით: \n„1. შპს „-------“ (ს/ნ -------) საჩივრები დაკმაყოფილდეს ნაწილობრივ; \n2. პირველ და მე-2 სადავო საკითხთან დაკავშირებით, საგადასახადო ვალდებულებების დაზუსტების მიზნით, დაევალოს აუდიტის დეპარტამენტს, სასაქონლო-მატერიალური ფასეულობების ნაშთებს შორის გამოვლენილი სხვაობა გადაანაწილოს სრულ პერიოდზე (შესამოწმებელი პერიოდის დასაწყისიდან სასაქონლო-მატერიალური ფასეულობების ნაშთის ფაქტობრივი მდგომარეობის აღრიცხვის თარიღამდე არსებულ სრულ/არასრულ საანგარიშო პერიოდებზე), საგადასახადო ვალდებულებები განსაზღვროს საგადასახადო შემოწმებით მოცული პერიოდის ფარგლებში და აღნიშნულის გათვალისწინებით განახორციელოს შესაბამისი საგადასახადო ვალდებულებების კორექტირება (შემცირება); \n3. დანარჩენ ნაწილში საჩივრები არ დაკმაყოფილდეს.“\nშემოსავლების სამსახურის 2025 წლის 14 აპრილის №7082 ბრძანების აღსრულების მიზნით, აუდიტის დეპარტამენტმა გამოსცა 2025 წლის 5 ივნისის დასკვნა საგადასახადო შემოწმების შედეგების გადაანგარიშებაზე, რომლის მიხედვითაც შემცირებას დაექვემდებარა სულ 24 569 ლარი, მ.შ. გადასახადი 16 378 ლარი და ჯარიმა 8 191 ლარი. აღნიშნულზე, გადასახადის გადამხდელს წარედგინა 2025 წლის 9 ივნისის №039-8 კორექტირებული საგადასახადო მოთხოვნა. \nზემოაღნიშნული საგადასახადო მოთხოვნა გასაჩივრდა შემოსავლების სამსახურში, რომლის 2025 წლის 22 ოქტომბრის №23113 ბრძანებით საჩივარი არ დაკმაყოფილდა. აღნიშნული ბრძანება გასაჩივრდა საქართველოს ფინანსთა სამინისტროსთან არსებული დავების განხილვის საბჭოში, რომლის 2025 წლის 5 დეკემბრის №26154/2/2025 გადაწყვეტილებით საჩივარი დაკმაყოფილდა ნაწილობრივ, გაუქმდა შემოსავლების სამსახურის 2025 წლის 22 ოქტომბრის №23113 ბრძანება და საჩივარი, მომჩივნის მონაწილეობით, ხელახლა განსახილველად დაუბრუნდა შემოსავლების სამსახურს.\nსაქართველოს ფინანსთა სამინისტროსთან არსებული დავების განხილვის საბჭოს 2025 წლის 5 დეკემბრის №26154/2/2025 გადაწყვეტილებაში აღნიშნულია:\n„მხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი უნდა დაკმაყოფილდეს ნაწილობრივ შემდეგ გარემოებათა გამო:\nსაგადასახადო კოდექსის 302-ე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nსაბჭოს სხდომაზე სადავო საკითხის ზეპირი განხილვისას მომჩივნის წარმომადგენელმა განაცხადა, რომ კომპანიას მანამდე ჰყავდა სხვა წარმომადგენელი, რომელთანაც მოხდა შემოსავლების სამსახურის მიერ დავის განხილვაზე დასასწრებად კომუნიკაცია, რომელიც არ გამოცხადდა შემოსავლების სამსახურში საჩივრის ზეპირ განხილვაზე, მას არ მიეცა შესაძლებლობა შემოსავლების სამსახურში დასწრებოდა საჩივრის განხილვას, მოითხოვა მისი მონაწილეობით მოხდეს შემოსავლების სამსახურში საჩივრის განხილვა.\nაღნიშნული ნორმის საფუძველზე, მომჩივნის მოწვევის გარეშე საჩივრის განხილვა შესაძლებელია, როდესაც საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები, ამასთანავე, ფაქტობრივი გარემოებები, რომელსაც დარიცხვა ეფუძნება, არ არის სადავო ან სადავოა თუმცა დადგენილია დავის განმხილველი ორგანოს მიერ საჩივრის განხილვის ეტაპზე. \nგანსახილველ შემთხვევაში, საქმეში არსებული მასალებიდან სადავო საკითხთან დაკავშირებული ფაქტობრივი გარემოებები სრულად ვერ დგინდება, ხოლო მათი ნაწილი სადავოა. შემოსავლების სამსახურში საჩივრის განხილვა განხორციელდა გადასახადის გადამხდელის მონაწილეობის გარეშე. შესაბამისად, შემოსავლების სამსახურის მიერ სათანადოდ არ არის გამოკვლეული სადავო საკითხი.\nსაქართველოს მთავრობის 14.12.2011 წლის №473 დადგენილებით დამტკიცებული „დავის განმხილველი ორგანოების რეგლამენტის“ 33-ე მუხლის პირველი პუნქტის „ბ“ ქვეპუნქტის თანახმად, დავების განხილვის საბჭო უფლებამოსილია გააუქმოს შემოსავლების სამსახურის მიერ დავის განხილვისას მიღებული გადაწყვეტილება და საქმე დაუბრუნოს შემოსავლების სამსახურს ხელახლა განსახილველად, თუ შემოსავლების სამსახურს სათანადოდ არ გამოუკვლევია საქმისათვის არსებითად მნიშვნელოვანი სამართლებრივი ან/და ფაქტობრივი გარემოებები.\nსაბჭო მიუთითებს საქმის გარემოებებზე, მხარეთა არგუმენტაციაზე და იმ გარემოების გათვალისწინებით, რომ სადავო საკითხთან დაკავშირებული საქმისათვის არსებითად მნიშვნელოვანი გარემოებები სადავოა, ხოლო საქართველოს ფინანსთა სამინისტროს სისტემაში საჩივრის განხილვის პირველ ეტაპზე საჩივარი განხილულია მომჩივნის მონაწილეობის გარეშე, მიიჩნევს, რომ სადავო საკითხი საჭიროებს დამატებით შესწავლას მომჩივნის მონაწილეობით, რისთვისაც საჩივარი ხელახლა განსახილველად უნდა დაუბრუნდეს შემოსავლების სამსახურს.“\nსაგადასახადო შემოწმების შედეგების გადაანგარიშების თაობაზე გამოცემული დასკვნის მიხედვით დგინდება შემდეგი: \nშემოსავლების სამსახურის ბრძანების შესაბამისად, საგადასახადო შემოწმების შედეგად განსაზღვრული საგადასახადო ვალდებულებები ნაწილობრივ დაექვემდებარა კორექტირებას. კერძოდ, გადაანგარიშების მონაცემებით, შესამოწმებელი პერიოდის ბოლოს, სმფ-ების ნაშთად დაფიქსირებულ იქნა 23 944 ლარი ნაცვლად 4 367 ლარისა, რამაც გამოიწვია დღგ-ის, საშემოსავლო გადასახადისა და შესაბამისი ჯარიმის შემცირება.\nშემოსავლების სამსახურმა განიხილა წარმოდგენილი საჩივრები და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო:\n \nსაქართველოს საგადასახადო კოდექსის 306-ე მუხლის მე-2 ნაწილის თანახმად, დავის განმხილველი ორგანოს ძალაში შესული გადაწყვეტილების შესრულება სავალდებულოა. \nსაქართველოს საგადასახადო კოდექსის 304-ე მუხლის 2\n1\n ნაწილის თანახმად, თუ გასაჩივრებული გადაწყვეტილება/საგადასახადო მოთხოვნა გამოცემულია დავის განმხილველი ორგანოს მიერ მიღებული გადაწყვეტილების შესაბამისად, დავის განმხილველი ორგანო იღებს გადაწყვეტილებას საჩივრის დაკმაყოფილებაზე უარის თქმის შესახებ. აღნიშნულ საკითხს იხილავს ის ორგანო, რომლის მიერ მიღებული გადაწყვეტილების მიხედვითაც იქნა გამოცემული გასაჩივრებული გადაწყვეტილება/საგადასახადო მოთხოვნა.\nშემოსავლების სამსახური მიუთითებს საგადასახადო შემოწმების შედეგების გადაანგარიშების თაობაზე აუდიტის დეპარტამენტის მიერ გამოცემულ დასკვნაზე, რომლის თანახმადაც საგადასახადო შემოწმების შედეგად განსაზღვრული საგადასახადო ვალდებულებები ნაწილობრივ დაექვემდებარა კორექტირებას. კერძოდ, შემოსავლების სამსახურის ბრძანების შესაბამისად მოხდა გადაანგარიშება და შესამოწმებელი პერიოდის ბოლოს სმფ-ების ნაშთად დაფიქსირებულ იქნა 23 944 ლარი, ნაცვლად 4 367 ლარისა, რამაც გამოიწვია დღგ-ის, საშემოსავლო გადასახადისა და შესაბამისი ჯარიმის შემცირება.\nხოლო, რაც შეეხება სმფ-ების ნაშთებს შორის გამოვლენილი სხვაობის რეალიზებულად განხილვის დროს 2024 წლის ივნისის თვეში გადამხდელის მიერ დეკლარირებული რეალიზაციის თვითღირებულების გათვალისწინებას და საგადასახადო შემოწმებით განსაზღვრული სანქციის მოხსნას, შემოსავლების სამსახური აღნიშნავს, რომ გადასახადის გადამხდელს სადავო გარემოებად მითითებული აქვს ისეთი ფაქტობრივი გარემოებები, რაც 2025 წლის 14 აპრილის №7082 ბრძანებით არ დაკმაყოფილდა, ასევე, ისეთი გარემოებები, რაც თავდაპირველ საჩივარში სადავოდ არ გამხდარა და შესაბამისად, არ ყოფილა შესასრულებლად დავალებული აუდიტის დეპარტამენტისთვის.\nშემოსავლების სამსახური აღნიშნავს, რომ საქართველოს ფინანსთა სამინისტროსთან არსებული დავების განხილვის საბჭოს გადაწყვეტილების შესაბამისად, საკითხების დამატებით შესწავლა/გამოკვლევის შედეგად არ გამოვლინდა ისეთი ფაქტობრივი გარემოებები და სამართლებრივი საფუძვლები, რომელიც შეცვლიდა საგადასახადო შემოწმების შედეგების გადაანგარიშებაზე გამოცემულ დასკვნაში ასახულ ფაქტობრივ გარემოებებს.\nსაქმეზე არსებული მტკიცებულებების, აუდიტის დეპარტამენტის მიერ შედგენილი დასკვნის და შესაბამისად, განხორციელებული გადაანგარიშების შედეგებზე დაყრდნობით, შემოსავლების სამსახური მიიჩნევს, რომ შემოსავლების სამსახურის გადაწყვეტილების აღსრულება განხორციელებულია საქმისთვის არსებითი მნიშვნელობის მქონე ყველა გარემოების გამოკვლევის/შესწავლის საფუძველზე, გასაჩივრებული ადმინისტრაციული აქტის შინაარსი შეესაბამება დავის განხილვისას მიღებულ გადაწყვეტილებას და არ არსებობს წარმოდგენილი საჩივრების დაკმაყოფილების სამართლებრივი საფუძველი.\nსაქართველოს საგადასახადო კოდექსის 304-ე მუხლის საფუძველზე, \nვ ბ რ ძ ა ნ ე ბ: \n1. შპს „-------“ (ს/ნ -------) საჩივრები არ დაკმაყოფილდეს; \n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/11494e85-df25-43eb-a045-988b59f946e5",
        "type": "დოკუმენტი"
    },
    {
        "id": "56c7c646-bd96-48ff-b80b-cee90d25987c",
        "title": "ბრძანება №26413/2/2025",
        "date": "2026-02-03T00:00:00",
        "content": "№26413/2/2025\n03 თებერვალი 2026 \nგ ა დ ა წ ყ ვ ე ტ ი ლ ე ბ ა\nმომჩივანი: სს „-----“ (ს/ნ --------------) \nმოპასუხე: აუდიტის დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ, 30.01.2026 წელს განიხილა და მიიღო გადაწყვეტილება სს „--------ს“ 30.12.2025 წელს რეგისტრირებულ საჩივარზე (რეგისტრაციის №26413/2/2025).\nდავის საგანი: \n1. საქართველოს ფინანსთა სამინისტროსთან არსებული დავების განხილვის საბჭოს 4.09.2025 წლის №25581/2/2025 (რეგ. 10.09.2025 წელი; №-/-) გადაწყვეტილების აღსრულების შედეგები;\n2. დღგ-ის დარიცხვის მართლზომიერება.\nგასაჩივრებული გადაწყვეტილება: \n1. აუდიტის დეპარტამენტის 2025 წლის 2 ივნისის №002-72 საგადასახადო მოთხოვნა;\n2. შემოსავლების სამსახურის 2025 წლის 21 ივლისის №16296 ბრძანება;\n3. აუდიტის დეპარტამენტის 2025 წლის 10 დეკემბრის №002-181 საგადასახადო მოთხოვნა.\nდარიცხული თანხა:\nაუდიტის დეპარტამენტის 2025 წლის 2 ივნისის №002-72 საგადასახადო მოთხოვნით - 301 629.40 ლარი. \nმათ შორის:\nდღგ - 167 303.15\nჯარიმა - 82 402\nსაურავი - 51 924.25\nაუდიტის დეპარტამენტის 2025 წლის 10 დეკემბრის №002-181 საგადასახადო მოთხოვნით - 316 297.62 ლარი. \nმათ შორის:\nდღგ - 167 303.15\nჯარიმა - 82 402\nსაურავი - 66 592.47\nპროცედურული გარემოებები \nმომჩივნის საქმიანობაა სარესტორნო მომსახურება. რესტორანი მდებარეობს ქ.----ი, ----ის ქ. №--ში. ---- გადასახადის გადამხდელად და დღგ-ის გადამხდელად რეგისტრირებულია 2019 წლის 4 დეკემბერს.\nშემოსავლების სამსახურის აუდიტის დეპარტამენტის 2025 წლის 15 აპრილის №7156 ბრძანების საფუძველზე ჩატარდა -----ის საქმიანობის გასვლითი თემატური საგადასახადო შემოწმება 2022 წლის 1 იანვრიდან 2025 წლის 1 მარტამდე საანგარიშო პერიოდებში საკონტროლო-სალარო აპარატითა და პოსტერმინალით განხორციელებული ანგარიშსწორებისას მიღებული თანხების დღგ-ის დეკლარაციაში ასახვის სისწორის დადგენის მიზნით. შემოწმების შედეგები აისახა 2025 წლის 27 მაისის საგადასახადო შემოწმების აქტში, რომლის საფუძველზე გამოიცა აუდიტის დეპარტამენტის 2025 წლის 2 ივნისის №11210 ბრძანება და №002-72 საგადასახადო მოთხოვნა. მომჩივანს დამატებით გადასახდელად განესაზღვრა 301 629.40 ლარი.\nაღნიშნული საგადასახადო მოთხოვნა 2025 წლის 25 ივნისს გასაჩივრდა შემოსავლების სამსახურში, რომელმაც 2025 წლის 21 ივლისის №16296 ბრძანებით არ დააკმაყოფილა საჩივარი, რაც 4.08.2025 წელს გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში. საბჭოს 4.09.2025 წლის №25581/2/2025 (რეგ. 10.09.2025 წელი; №---/---) გადაწყვეტილებით საჩივარი დაკმაყოფილდა ნაწილობრივ:\n- გადასახადის გადამხდელს მიეცა წინადადება, ამ გადაწყვეტილების ჩაბარებიდან 15 კალენდარული დღის ვადაში, აუდიტის დეპარტამენტს წარუდგინოს თავისი არგუმენტაციის დამადასტურებელი დოკუმენტაცია/მტკიცებულებები;\n- დაევალა აუდიტის დეპარტამენტს, გადასახადის გადამხდელის მონაწილეობით, შეისწავლოს/შეაფასოს მომჩივნის მიერ წარდგენილი მტკიცებულებები და სათანადო საფუძვლის არსებობის შემთხვევაში, განახორციელოს დარიცხული თანხების კორექტირება (შემცირება);\n- დანარჩენ ნაწილში საჩივარი არ დაკმაყოფილდა.\nსაბჭოს 4.09.2025 წლის №25581/2/2025 (რეგ. 10.09.2025 წელი; №--/--) გადაწყვეტილების აღსრულების შედეგად, გამოიცა აუდიტის დეპარტამენტის 8.12.2025 წლის დასკვნა, 10.12.2025 წლის №27185 ბრძანება და №002-181 საგადასახადო მოთხოვნა, რომელთა შესაბამისად მომჩივანს არ შეუმცირდა დარიცხული თანხა.\nაუდიტის დეპარტამენტის 2025 წლის 2 ივნისის №002-72 საგადასახადო მოთხოვნა, შემოსავლების სამსახურის 2025 წლის 21 ივლისის №16296 ბრძანება და აუდიტის დეპარტამენტის 2025 წლის 10 დეკემბრის №002-181 საგადასახადო მოთხოვნა გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში. \nსადავო საკითხები: \n1. საქართველოს ფინანსთა სამინისტროსთან არსებული დავების განხილვის საბჭოს 4.09.2025 წლის №25581/2/2025 (რეგ. 10.09.2025 წელი; №--/--) გადაწყვეტილების აღსრულების შედეგები \nფაქტების აღწერა\nშესამოწმებელ პერიოდში, გადასახადის გადამხდელი იყენებდა 3 საკონტროლო-სალარო აპარატს, ასევე სს „--ის“, სს „--სა“ და სს „---ის“ საბანკო პოსტერმინალებს. -----ას საბანკო ანგარიშზე ფიზიკური და იურიდიული პირებისგან ჩარიცხული ჰქონდა მომსახურების მიწოდების შედეგად მიღებული ანაზღაურების თანხები. მოცემული შემოსავლების გათვალისწინებით, შემოწმების შედეგად გამოვლინდა სხვაობები დღგ-ით დასაბეგრ ბრუნვებში. საგადასახადო კოდექსის 159-ე მუხლის საფუძველზე, საგადასახადო ორგანოს მიერ გაანგარიშებული დღგ-ით დასაბეგრი ბრუნვის თანხები გათვალისწინებულ იქნა შესაბამისი პერიოდების დღგ-ის დეკლარაციებში. მომჩივანს დაერიცხა დღგ და დაეკისრა საგადასახადო კოდექსის 275-ე მუხლით გათვალისწინებული ჯარიმა.\nმომჩივნის არგუმენტაცია \nსაგადასახადო ორგანოს პოზიცია იურიდიულად უსაფუძვლო და დაუსაბუთებელია შემდეგ გარემოებათა გამო:\n- საწარმოს გააჩნია სრულყოფილი სააღრიცხვო დოკუმენტაცია, რომლის საფუძველზეც საგადასახადო ორგანოს შეეძლო პირდაპირი მეთოდის გამოყენების გარეშე განესაზღვრა კომპანიის საგადასახადო ვალდებულებები;\n- ---- ბუღალტრულ აღრიცხვას ახორციელებს საქართველოს კანონმდებლობით და საერთაშორისო სტანდარტებით დადგენილი წესით და ფორმით;\n- არ არსებობდა საგადასახადო ორგანოს მიერ საგადასახადო კოდექსის 73-ე მუხლის გამოსაყენებლად საჭირო წინაპირობები;\n- საწარმოს მიერ შესამოწმებელ პერიოდში განხორციელებული რეალიზაციებიდან მიღებული ფულადი სახსრების უდიდესი ნაწილი მოხმარდა პანდემიის პერიოდის შემდგომ თანამშრომელთა ხელფასების გაცემას, რითიც შესაძლოა დაირღვა საგადასახადო კოდექსის კონკრეტული ნორმა, მაგრამ ეს არ ნიშნავს იმას, რომ საგადასახადო ორგანომ კომპანია პირდაპირ ლიკვიდაციისკენ მიიყვანოს შესაბამისი სანქციებით;\n- საგადასახადო ორგანოს მიერ ჩატარებული შემოწმება არ არის სწორი იქიდან გამომდინარე, რომ საწარმოს მიერ წარდგენილი დოკუმენტები და პოზიცია ვალდებულების შესრულების ნაწილში აუდიტის დეპარტამენტის მიერ არ იქნა გაზიარებული, ვინაიდან დაბეგრილი ოპერაციები, რომელიც კომპანიამ განახორციელა, არ გაიზიარა აუდიტის დეპარტამენტმა და ხელახლა დაარიცხა ----ს გადასახდელად (იგულისხმება ძირითადი თანხა).\nმომჩივანი მიუთითებს საგადასახადო კოდექსის 136-ე, 158-ე, 159-ე, 163-ე, 164-ე, 43-ე, 269-ე, 270-ე, 272-ე, 275-ე მუხლებზე, ზოგადი ადმინისტრაციული კოდექსის 96-ე მუხლზე და აღნიშნავს, რომ შემოსავლების სამსახური ვერ მიუთითებს ფაქტობრივ გარემოებებზე, რომლის მიხედვით გადასახადის გადამხდელს არასრულად ჰქონდა შესრულებული საგადასახადო ვალდებულებები. ამასთან, მომჩივანი უთითებს ფაქტობრივ და სამართლებრივ გარემოებებზე, რომლითაც დადასტურდება, რომ გადასახადის გადამხდელი საგადასახადო ვალდებულებების ჯეროვნად შესრულებისას მოქმედებდა სამართლებრივი ნორმების დაცვით. შესაბამისად, შემოწმების შედეგად განსაზღვრული სანქციის მიმართ მაკონტროლებელმა ორგანომ უნდა გამოიყენოს საგადასახადო კოდექსის 269-ე მუხლის მე-7 ნაწილი.\nდავების განხილვის საბჭოს მიერ მოხდა მოთხოვნის დაკმაყოფილება, რის საფუძველზეც დამატებით აუდიტის დეპარტამენტის მიერ გადასახადის გადამხდელს არ მიუღია არანაირი წერილი, თუ ვისთვის უნდა წარედგინა მომჩივანს დოკუმენტაცია.\nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი ამ ნაწილში არ უნდა დაკმაყოფილდეს შემდეგ გარემოებათა გამო:\nდავების განხილვის საბჭოს 4.09.2025 წლის №25581/2/2025 (რეგ. 10.09.2025 წელი; №--/--) გადაწყვეტილებით:\n- გადასახადის გადამხდელს მიეცა წინადადება, ამ გადაწყვეტილების ჩაბარებიდან 15 კალენდარული დღის ვადაში, აუდიტის დეპარტამენტს წარუდგინოს თავისი არგუმენტაციის დამადასტურებელი დოკუმენტაცია/მტკიცებულებები;\n- დაევალა აუდიტის დეპარტამენტს, გადასახადის გადამხდელის მონაწილეობით, შეისწავლოს/შეაფასოს მომჩივნის მიერ წარდგენილი მტკიცებულებები და სათანადო საფუძვლის არსებობის შემთხვევაში, განახორციელოს დარიცხული თანხების კორექტირება (შემცირება).\nაუდიტის დეპარტამენტის დასკვნით დგინდება, რომ გადასახადის გადამხდელმა, საბჭოს გადაწყვეტილებით განსაზღვრულ ვადაში, აუდიტის დეპარტამენტს არ წარუდგინა თავისი არგუმენტაციის დამადასტურებელი დოკუმენტაცია/მტკიცებულებები. შესაბამისად, საგადასახადო შემოწმებით დარიცხული თანხები არ დაექვემდებარა კორექტირებას (შემცირებას).\nაღსანიშნავია, რომ მომჩივანს არც დავების განხილვის საბჭოში არ წარმოუდგენია რაიმე მტკიცებულება, რაც გავლენას მოახდენდა გადაანგარიშების შედეგებზე და გახდებოდა დარიცხული თანხების კორექტირების საფუძველი.\nამასთან, გადასახადის გადამხდელს მიეცა შესაძლებლობა დასწრებოდა დავების განხილვის საბჭოს სხდომას და დამატებით წარმოედგინა არგუმენტაცია/მტკიცებულებები, თუმცა მომჩივანმა არ მიიღო მონაწილეობა საჩივრის განხილვის პროცესში. \nასევე, გადასახადის გადამხდელი ითხოვს სანქციებისგან გათავისუფლებას საგადასახადო კოდექსის 269-ე მუხლის მე-7 ნაწილის საფუძველზე. თუმცა, საბჭო ვერ იმსჯელებს აღნიშნულ საკითხზე, ვინაიდან განსახილველ შემთხვევაში სადავოა (გასაჩივრებულია) დავების განხილვის საბჭოს 4.09.2025 წლის №25581/2/2025 (რეგ. 10.09.2025 წელი; №--/--) გადაწყვეტილების აღსრულების საკითხი - რამდენად სწორად და სრულად აღსრულდა აღნიშნული გადაწყვეტილება აუდიტის დეპარტამენტის მიერ. შესაბამისად, საბჭო ვერ გასცდება აღნიშნულ ფარგლებს.\nზემოაღნიშნულიდან გამომდინარე, საბჭომ მიიჩნია, რომ დავების განხილვის საბჭოს 4.09.2025 წლის №25581/2/2025 (რეგ. 10.09.2025 წელი; №--/--) გადაწყვეტილება აღსრულებულია და არ არსებობს მომჩივნის მოთხოვნის დაკმაყოფილების საფუძველი.\n2. დღგ-ის დარიცხვის მართლზომიერება\nფაქტების აღწერა\nაუდიტის დეპარტამენტის 2025 წლის 2 ივნისის №002-72 საგადასახადო მოთხოვნა და შემოსავლების სამსახურის 2025 წლის 21 ივლისის №16296 ბრძანება 4.08.2025 წელს გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში, რომელმაც 4.09.2025 წლის №25581/2/2025 (რეგ. 10.09.2025 წელი; №--/--) გადაწყვეტილებით ნაწილობრივ დააკმაყოფილა საჩივარი.\nდავების განხილვის საბჭო \nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი ამ ნაწილში უნდა დარჩეს განუხილველი შემდეგ გარემოებათა გამო:\nსაგადასახადო კოდექსის 301-ე მუხლის „ზ“ ქვეპუნქტის თანახმად, დავის განმხილველი ორგანო საჩივარს არ განიხილავს, თუ არსებობს იმავე მომჩივნის მიმართ იმავე დავის საგანზე იმავე ორგანოს მიერ მიღებული გადაწყვეტილება.\nაუდიტის დეპარტამენტის 2025 წლის 2 ივნისის №002-72 საგადასახადო მოთხოვნა და შემოსავლების სამსახურის 2025 წლის 21 ივლისის №16296 ბრძანება 4.08.2025 წელს გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში, რომელმაც 4.09.2025 წლის №25581/2/2025 (რეგ. 10.09.2025 წელი; №--/--) გადაწყვეტილებით ნაწილობრივ დააკმაყოფილა საჩივარი.\nაუდიტის დეპარტამენტის 2025 წლის 2 ივნისის №002-72 საგადასახადო მოთხოვნა და შემოსავლების სამსახურის 2025 წლის 21 ივლისის №16296 ბრძანება კვლავ გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში.\nზემოაღნიშნული სამართლებრივი ნორმისა და ფაქტობრივი გარემოებების საფუძველზე, საბჭომ მიიჩნია, რომ ვინაიდან არსებობს იმავე მომჩივნის მიმართ იმავე დავის საგანზე იმავე ორგანოს მიერ მიღებული გადაწყვეტილება, სახეზეა ამ ნაწილში საჩივრის განუხილველად დატოვების საგადასახადო კოდექსის 301-ე მუხლის „ზ“ ქვეპუნქტის გათვალისწინებული საფუძველი.\nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „გ“ და „დ“ ქვეპუნქტებით და გადაწყვიტა: \n1. საჩივარი აუდიტის დეპარტამენტის 2025 წლის 2 ივნისის №002-72 საგადასახადო მოთხოვნის და შემოსავლების სამსახურის 2025 წლის 21 ივლისის №16296 ბრძანების ნაწილში დარჩეს განუხილველი;\n2. დანარჩენ ნაწილში საჩივარი არ დაკმაყოფილდეს;\n3. გადაწყვეტილება შეიძლება გასაჩივრდეს თბილისის საქალაქო სასამართლოში (ქ. თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/56c7c646-bd96-48ff-b80b-cee90d25987c",
        "type": "დოკუმენტი"
    },
    {
        "id": "36a3b394-4bf4-454a-9d4f-ab91442ce06d",
        "title": "ბრძანება №26375/2/2025",
        "date": "2026-02-05T00:00:00",
        "content": "26375/2/2025\n05 თებერვალი 2026\nგ ა დ ა წ ყ ვ ე ტ ი ლ ე ბ ა\nმომჩივანი: \n----- (ს/ნ -----)\nმოპასუხე:\n აუდიტის დეპარტამენტი.\nსაქართველოს ფინანსთა სამინისტროსთან არსებულმა დავების განხილვის საბჭომ 30.01.2026 წელს განიხილა და მიიღო გადაწყვეტილება ----- 24.12.2025 წელს რეგისტრირებულ საჩივარზე (რეგისტრაციის N 26375/2/2025).\nდავის საგანი:\nდაკისრებული სანქციებისგან გათავისუფლება საგადასახადო კოდექსის 269-ე მუხლის მე-7 ნაწილის საფუძველზე.\nგასაჩივრებული გადაწყვეტილება:\n1. აუდიტის დეპარტამენტის 25.11.2025 წლის N 007-314 საგადასახადო მოთხოვნა;\n2. შემოსავლების სამსახურის 17.12.2025 წლის N 27719 ბრძანება.\nდარიცხული თანხა:\n 22 758.79 ლარი.\nმათ შორის: \nდღგ\n - 16 016.02 ლარი;\nჯარიმა \n- 5 469 ლარი; \nსაურავი\n - 1 273.77 ლარი;.\nფაქტების აღწერა:\nაუდიტის დეპარტამენტის 2025 წლის 17 ოქტომბრის N 22094 ბრძანების საფუძველზე ჩატარდა მომჩივნის საქმიანობის 2022 წლის პირველი იანვრიდან 2025 წლის პირველ სექტემბრამდე საანგარიშო პერიოდის კამერალური საგადასახადო შემოწმება. შემოწმდა დღგ-ის გადამხდელად სავალდებულო რეგისტრაციის სისწორე. შემოწმების შედეგები აისახა 21.11.2025 წლის N AR020931 საგადასახადო შემოწმების აქტში, საიდანაც სადავო საკითხთან დაკავშირებით ირკვევა შემდეგი გარემოებები:\nშემოსავლების სამსახურის გადასახადების ადმინისტრირების საინფორმაციო სისტემის და გადასახადის გადამხდელის მიერ წარმოდგენილი პირველადი დოკუმენტების (ბანკის ამონაწერი, ტერმინალის ბრუნვა, სალარო აპარატის მონაცემები) ანალიზის შედეგად დადგინდა, რომ დღგ-ით დასაბეგრმა ბრუნვამ 2025 წლის 26 აპრილს გადააჭარბა 100 000 ლარს. ამ თარიღიდან მომჩივნის მიერ განხორციელებული ოპერაციები დაიბეგრა დღგ-ით ხოლო დღგ-ის ჩასათვლელმა თანხამ შეადგინა 3 670 ლარი, რაც დასტურდება მიღებული ანგარიშ - ფაქტურებით.\nშემოწმების შედეგად მომჩივანს დაერიცხა დღგ და დაეკისრა საგადასახადო კოდექსის 282-ე მუხლით გათვალისწინებული სანქცია.\nშემოწმების აქტის საფუძველზე გამოიცა აუდიტის დეპარტამენტის 2025 წლის 25 ნოემბრის N 25866 ბრძანება და ამავე თარიღის N 007-314 საგადასახადო მოთხოვნა, რაც გასაჩივრდა შემოსავლების სამსახურში.\nშემოსავლების სამსახურის 17.12.2025 წლის N 27719 ბრძანებით საჩივარი არ დაკმაყოფილდა, რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში.\nშემოსავლების სამსახურის გადაწყვეტილების შინაარსი:\nშემოსავლების სამსახური მიუთითებს საგადასახადო კოდექსის 302-ე მუხლის მე-6 ნაწილზე, 43-ე, 269-ე, 270-ე, 272-ე, 282-ე მუხლებზე და დადგენილ ფაქტობრივ გარემოებებზე, რომლის გათვალისწინებით გადასახადის გადამხდელს არასრულად ჰქონდა შესრულებული საგადასახადო ვალდებულებები, ამასთან, მომჩივანი ვერ უთითებს ფაქტობრივ და სამართლებრივ გარემოებებზე, რომლითაც დადასტურდება, რომ გადასახადის გადამხდელი საგადასახადო ვალდებულებების შესრულებისას მოქმედებდა საქმიანობისთვის დამახასიათებელი თანმდევი გულისხმიერებით, სამართლებრივი შეცდომის არეალში. შესაბამისად, საგადასახადო შემოწმების შედეგად დარიცხული სანქციის მიმართ შემოსავლების სამსახურს მიზანშეწონილად არ მიაჩნია საგადასახადო კოდექსის 269-ე მუხლის მე-7 ნაწილის გამოყენება.\nმომჩივნის არგუმენტაცია:\nეკონომიკური საქმიანობის ფარგლებში აორგანიზებდა ღონისძიებებს, აწარმოებდა მოლაპარაკებებს სხვადასხვა არტისტებთან და ჩამოყავდა საქართველოში, ქირაობდა ფართს და ყიდულობდა ღონისძიებისათვის საჭირო საქონელს. კანონმდებლობის არცოდნის გამო მოხდა დაჯარიმება, არ იცოდა რომ მცირე მეწარმეს მოყვებოდა ვალდებულებები. ითხოვს საგადასახადო კოდექსის 269-ე მუხლის მე-7 ნაწილის თანახმად გათავისუფლდეს დაკისრებული სანქციებისგან, რათა შემდგომ გააგრძელოს ეკონომიკური საქმიანობა.\nდავების განხილვის საბჭო:\nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი არ უნდა დაკმაყოფილდეს შემდეგ გარემოებათა გამო:\nსაგადასახადო კოდექსის 270-ე მუხლის პირველის ნაწილის შესაბამისად, საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის. ამავე მუხლის მე-2 ნაწილის თანახმად, საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაგადასახადო კოდექსის 272-ე მუხლის პირველი ნაწილის თანახმად, საურავი არის საგადასახადო სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის.\nსაგადასახადო კოდექსის 282-ე მუხლის პირველი ნაწილის თანახმად, დღგ-ის გადამხდელად რეგისტრაციის გარეშე საქმიანობა – იწვევს პირის დაჯარიმებას რეგისტრაციის გარეშე საქმიანობის პერიოდში განხორციელებული დღგ-ით დასაბეგრი ოპერაციების (გარდა გათავისუფლებული ოპერაციებისა) თანხის 5 პროცენტის ოდენობით.\nსაგადასახადო კოდექსის 269-ე მუხლის მე-7 ნაწილის მიხედვით, დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.\nმომჩივანი არ დავობს დარიცხვის მართლზომიერებაზე, არ უარყოფს სამართალდარღვევის ჩადენის ფაქტს, მაგრამ მიაჩნია, რომ აღნიშნული გამოწვეულია გადასახადის გადამხდელის შეცდომით/არ ცოდნით და ითხოვს დაკისრებული სანქციებისგან გათავისუფლებას.\nსაბჭოს სხდომაზე საჩივრის ზეპირი განხილვისას მოპასუხე ორგანოს წარმომადგენელმა განაცხადა, რომ გადასახადის გადამხდელი არ აბარებდა მცირე მეწარმის ყოველთვიურ დეკლარაციებს და არ იხდიდა გადასახადებს ბიუჯეტში.\nზემოაღნიშნული ფაქტობრივი გარემოებებისა და დარიცხვის შინაარსიდან გამომდინარე, საბჭოს მიაჩნია, რომ განსახილველ შემთხვევაში საქმის ფაქტობრივი და სამართლებრივი გარემოებები არ იძლევა იმ ვარაუდის საფუძველს, რომ გადასახადის გადამხდელი კეთილსინდისიერად შეცდა, ან არ იყო მისთვის ცნობილი ისეთი გარემოება, რამაც მისი პასუხისმგებლობა გამოიწვია. მომჩივანი ვერ ამტკიცებს, რომ ჩადენილი სამართალდარღვევა გამოწვეულია არა მისი დაუდევრობით, არამედ საქმიანობისათვის დამახასიათებელი თანმდევი გულისხმიერების მიუხედავად. შესაბამისად, მოცემულ შემთხვევაში არ არსებობს დაკისრებული სანქციებისგან საგადასახადო კოდექსის 269-ე მუხლის მე-7 ნაწილის საფუძველზე მომჩივნის გათავისუფლების საფუძველი.\nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „გ“ ქვეპუნქტით და გადაწყვიტა:\n1. საჩივარი არ დაკმაყოფილდეს;\n2. გადაწყვეტილება შეიძლება გასაჩივრდეს თბილისის საქალაქო სასამართლოში (ქ. თბილისი, დავით აღმაშენებლის ხეივანი N 64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/36a3b394-4bf4-454a-9d4f-ab91442ce06d",
        "type": "დოკუმენტი"
    },
    {
        "id": "90c3851b-5763-477b-a812-ea9b71d2d5fd",
        "title": "ბრძანება №2281",
        "date": "2026-02-05T00:00:00",
        "content": "N 2281\n05 თებერვალი 2026\nბ რ ძ ა ნ ე ბ ა\nშპს „-----“-ის (ს/ნ -----) (მის.: -----)\n2026 წლის 27 იანვრის საჩივრის\nდაკმაყოფილებაზე უარის თქმის თაობაზე.\nშემოსავლების სამსახურმა დავების განხილვის საბჭოს 2026 წლის 28 იანვრის სხდომაზე (ოქმი N 7) განიხილა შპს „-----“-ის (ს/ნ ----- ) 2026 წლის 27 იანვრის N 11905/21-11 საჩივარი, შემოსავლების სამსახურის აუდიტის დეპარტამენტის 2025 წლის 29 დეკემბრის N 094-51 საგადასახადო მოთხოვნასთან დაკავშირებით.\nსადავო საკითხი:\nგადამხდელი მიუთითებს, რომ დარიცხვა გამოიწვია ავანსის სახით ჩარიცხული თანხების დღგ-ის დეკლარაციით გამოქვითვის განსხვავებულმა მიდგომამ. სხვაობა არის კონკრეტულ თვეებში, ჯამურად ბიუჯეტს ზარალი არ მიდგომია. გადამხდელი განმარტავს, რომ აუდიტორთან შეთანხმებით დააზუსტეს სხვა თვეების დეკლარაციები და გაიქვითა დარიცხული ძირითადი გადასახადი. გადამხდელი აცხადებს, რომ მათი მხრიდან სხვა სამართალდაღრევა არ დაფიქსირებულა, დროულად ადეკლარირებენ და იხდიან ყველა გადასახადს. გადამხდელი ითხოვს დარიცხული ჯარიმის თანხის, 8460 ლარის გაუქმებას.\nფაქტობრივი გარემოებები:\nსაქმის მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 16 ივნისის N 12525 ბრძანების საფუძველზე ჩატარდა შპს „-----“-ის (ს/ნ ----- ) საქმიანობის გასვლითი საგადასახადო შემოწმება. შესამოწმებელ პერიოდად განისაზღვრა 2022 წლის პირველი იანვრიდან 2025 წლის პირველ აპრილამდე საანგარიშო პერიოდები. შემოწმების შედეგებზე 2025 წლის 26 დეკემბერს შედგენილ იქნა საგადასახადო შემოწმების აქტი, გამოიცა 2025 წლის 29 დეკემბრის N 28729 ბრძანება და ამავე თარიღის N 094-51 საგადასახადო მოთხოვნა, რომლის მიხედვით გადასახადის გადამხდელს დამატებით გადასახდელად განესაზღვრა 19 157 ლარი, მათ შორის, გადასახადი 8 460 ლარი, ჯარიმა 8 460 ლარი, საურავი 2 237 ლარი.\nსაგადასახადო შემოწმების აქტის მიხედვით საგადასახადო ვალდებულებები განსაზღვრულია შემდეგი გარემოებებით:\n● საწარმოს საქმიანობის ადგილია -----, ხოლო ძირითად საქმიანობას წარმოადგენს საქართველოს სხვადასხვა რეგიონში სახელმწიფო შესყიდვების გზით გაფორმებული კონტრაქტების საფუძველზე გზების და ავტობანების მშენებლობა. შესამოწმებელ პერიოდში საწარმოს გაფორმებული აქვს 23 სატენდერო ხელშეკრულება, საიდანაც მიმდინარეა ორი ხელშეკრულება. საწარმო ბუღალტერიას აწარმოებს პროგრამა ორისში. დამკვეთი ძირითადად არის: ქ. ----- მუნიციპალიტეტი და თვითმმართველი ერთეული ----- მუნიციპალიტეტი. შესამოწმებელ პერიოდში ასევე უფიქსირდება ასფალტის წამოება/რეალიზაცია და ტექნიკის იჯარა, რომელიც სულ რეალიზაციის 2%-ს შეადგენს. შემოწმების პროცესში დამუშავებულ იქნა შემოსავლების სამსახურის გადასახადების ადმინისტრირების საინფორმაციო სისტემის და სახელმწიფო შესყიდვის სააგენტოს ელექტრონულ გვერდზე არსებული მონაცემები, რის შედეგადაც გამოვლინდა სხვაობები დღგ-თ დასაბეგრ ბრუნვაში. საწარმოს დღგ-ით დასაბეგრი ბრუნვა გაანგარიშდა შემდგენაირად: სახელმწიფო ტენდერის ფარგლებში მიწოდებულ მომსახურების ღირებულებას დაემატა კერძო სამართლის იურიდიულ პირებზე მომსახურების/საქონლის მიწოდება. შემოწმების ფარგლებში, დღგ-ით დასაბეგრი ბრუნვის გაანგარიშებისას გათვალისწინებულ იქნა ხელშეკრულებებით დადგენილი პირობები, მ.შ ავანსები და მათი განაშთვის პირობები. აღნიშნული შედეგის დეკლარირებულ მონაცემებთან შედარებით დადგენილი სხვაობა გამოწვეულია შემდეგი გარემოებით: გადასახადის გადამხდელი ავანსის განაშთვას არ ახორციელებთა ხელშეკრულებით დადგენილი პირობების შესაბამისად. საქართველოს საგადასახადო კოდექსის 49-ე, 159-ე, 160-ე, 160\n1\n , 163- ე და164-ე მუხლების მიხედვით, დაანგარიშდა დღგ-ით დასაბეგრი შემოსავლები, გადამხდელს დაერიცხა დღგ და ამავე კოდექსის 275-ე მუხლით გათვალისწინებული ჯარიმა.\n● გადასახადის გადამხდელს 2022 წლის იანვრის თვის საანგარიშო პერიოდში მიღებული აქვს დღგ-ის ჩათვლა, რომლის განხორციელების პერიოდია 2021 წლის დეკემბრის თვე. საქართველოს საგადასახადო კოდექსის 178-ე და 179-ე მუხლების თანახმად სალდირებულად შემცირდა დღგ-ის ჩასათვლელი თანხა.\n● გადასახადის გადამხდელის მიერ წარმოდგენილი ინფორმაციის/საბანკო ამონაწერების შესწავლისა და ანალიზის საფუძველზე დადგენილი განაცემები განსხვავდება გადამხდელის მიერ საგადასახადო ორგანოში წარდეგნილისგან. საქართველოს საგადასახადო კოდექსის 101-ე და 154-ე მუხლის მოთხოვნათა გათვალისწინებით, დაკორექტირდა გადამხდელის დეკლარირებული საშემოსავლო გადასახადით დასაბეგრი ბაზა. საწარმოს დაერიცხა საშემოსავლო გადასახადი და ჯარიმა საქართველოს საგადასახადო კოდექსის 275-ე მუხლის შესაბამისად.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-2 ნაწილის მიხედვით, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში. ამავე მუხლისმე-6 ნაწილის მიხედვით, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nსადავო საკითხთან დაკავშირებით\n, შემოსავლების სამსახური მიუთითებს საქართველოს საგადასახადო კოდექსის 43-ე მუხლის მე-4 ნაწილზე, რომლის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით.\nსაქართველოს საგადასახადო კოდექსის 270-ე მუხლის პირველი ნაწილის თანახმად, საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის. ამავე მუხლის მე-2 ნაწილის თანახმად, საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 275-ე მუხლის პირველი, მე-2 , 2\n1\n და 2\n2\n ნაწილების თანახმად:\n1. პირის მიერ საგადასახადო დეკლარაციაში/გაანგარიშებაში გადასახადის თანხის შემცირება, თუ იგი გამოწვეულია საგადასახადო კონტროლის განმახორციელებელი ორგანოს მიერ პირის საგადასახადო ვალდებულების წარმოშობის მომენტის (პერიოდის) შეცვლით, იწვევს პირის დაჯარიმებას შემცირებული გადასახადის თანხის 10 პროცენტის ოდენობით.\n2. საგადასახადო დეკლარაციაში/გაანგარიშებაში გადასახადის თანხის შემცირება, გარდა ამ მუხლის პირველი, 2\n1\n და 2\n2\n ნაწილებით გათვალისწინებული შემთხვევებისა, იწვევს დაჯარიმებას შემცირებული გადასახადის თანხის 50 პროცენტის ოდენობით.\n2\n 1\n. საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტს არ აღემატება, იწვევს დაჯარიმებას შემცირებული გადასახადის თანხის 10 პროცენტის ოდენობით.\n2 \n2\n . საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტზე მეტია და 20 პროცენტს არ აღემატება, იწვევს დაჯარიმებას შემცირებული გადასახადის თანხის 25 პროცენტის ოდენობით.\nსაქართველოს საგადასახადო კოდექსის 269-ე მუხლის მე-7 ნაწილის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.\nშემოსავლების სამსახური მიუთითებს საქმეში არსებულ ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები. ამასთან, მომჩივანს არ აქვს წარმოდგენილი საჩივარში მითითებული არგუმენტაციის დამადასტურებელი მტკიცებულებები შემოწმებით განსაზღვრული სანქციის არამართლზომიერებასთან დაკავშირებით.\nზემოაღნიშნული სამართლებრივი ნორმებისა და საქმეზე არსებული მასალების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად დარიცხული ჯარიმა განსაზღვრულია საგადასახადო კანონმდებლობის შესაბამისად. ამასთან, განსახილველ შემთხვევაში საგადასახადო შემოწმების შედეგად დარიცხული ჯარიმის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება. ამდენად, შემოსავლების სამსახურმა მიიჩნია, რომ გადამხდელის საჩივარი დაუსაბუთებელია და არ უნდა დაკმაყოფილდეს.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ:\n1. შპს „-----“-ის (ს/ნ -----) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. ქუთაისი, ვიქტორ კუპრაძის ქ. №11), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/90c3851b-5763-477b-a812-ea9b71d2d5fd",
        "type": "დოკუმენტი"
    },
    {
        "id": "9d400060-a659-4500-b317-33c4b57c116d",
        "title": "ბრძანება №26357/2/2025",
        "date": "2026-02-04T00:00:00",
        "content": "№26357/2/2025\n04 თებერვალი 2026\nგ ა დ ა წ ყ ვ ე ტ ი ლ ე ბ ა\nმომჩივანი: შპს „-------“ (ს/ნ -------) \nმოპასუხე: აუდიტის დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ, 29.01.2026 წელს განიხილა და მიიღო გადაწყვეტილება შპს „-------“-ს 23.12.2025 წელს რეგისტრირებულ საჩივარზე (რეგისტრაციის №26357/2/2025).\nდავის საგანი: \nშემოსავლების სამსახურის 24.06.2025 წლის №13413 ბრძანების აღსრულების შედეგები.\nგასაჩივრებული გადაწყვეტილება: \n1. აუდიტის დეპარტამენტის 3.09.2025 წლის №005-164 საგადასახადო მოთხოვნა;\n2. შემოსავლების სამსახურის 3.12.2025 წლის №26525 ბრძანება.\nდარიცხული თანხა: 179 041.75 ლარი.\nმათ შორის:\nდღგ - 172 903.67 \nსაურავი - 6 138.08\nფაქტების აღწერა/დარიცხვის საფუძვლები \nკომპანიის საქმიანობაა სარესტორნო მომსახურება.\nდღგ-ის გადამხდელად სავალდებულო რეგისტრაციის სისწორის დადგენის მიზნით, აუდიტის დეპარტამენტის 5.03.2025 წლის №3796 ბრძანების საფუძველზე ჩატარდა კომპანიის საქმიანობის, 7.09.2022 წლიდან 1.01.2025 წლამდე საანგარიშო პერიოდების, გასვლითი საგადასახადო შემოწმება. საგადასახადო შემოწმების შედეგები აისახა 21.03.2025 წლის საგადასახადო შემოწმების აქტში, საიდანაც ირკვევა, რომ სადავო დარიცხვა გამოწვეულია შემდეგი გარემოებებით:\n- შემოწმების მიმდინარეობისას გადასახადის გადამხდელმა წარადგინა საბანკო ანგარიშები შესაბამისი ამონაწერებით, ხოლო ბუღალტრული პროგრამა არ არის წარდგენილი. შემოსავლების სამსახურის გადასახადების ადმინისტრირების საინფორმაციო სისტემის და გადასახადის გადამხდელის მიერ მიწოდებული ინფორმაციის (საბანკო ამონაწერების) საფუძველზე დადგინდა, რომ შესამოწმებელ პერიოდში 30.07.2023 წელს, საწარმოს მიერ მიღებულმა შემოსავალმა 12 კალენდარული თვის განმავლობაში გადააჭარბა 100 000 ლარს, შედეგად, აღნიშნული თარიღიდან საწარმოს განესაზღვრა დღგის გადამხდელად რეგისტრაციის ვალდებულება. ამდენად, დღგ-ის გადამხდელად რეგისტრაციის თარიღიდან განხორციელებული ოპერაციები, დაექვემდებარა დღგ-ით დასაბეგრ ბრუნვაში ასახვას. გადასახადის გადამხდელს დაერიცხა დღგ და დაეკისრა ჯარიმა საგადასახადო კოდექსის 282-ე მუხლის პირველი ნაწილით.\n- შესამოწმებელ პერიოდში გადასახადის გადამხდელს მიღებული აქვს დადასტურებული საგადასახადო ანგარიშ-ფაქტურები დღგ-ის თანხით 85 982 ლარი. შესაბამისად, დადასტურებული სტატუსის მქონე მიღებული ელექტრონული საგადასახადო ანგარიშ-ფაქტურების მიხედვით, რომლის დაკავშირებაც მოხდა ეკონომიკურ საქმიანობასთან, გათვალისწინებულ იქნა დღგ-ის ჩასათვლელი თანხის გაანგარიშებაში.\nშემოწმების აქტის საფუძველზე გამოიცა 28.03.2025 წლის №5870 ბრძანება და ამავე თარიღის №005- 24 საგადასახადო მოთხოვნა, რაც გასაჩივრდა შემოსავლების სამსახურში, რომლის 24.06.2025 წლის №13413 ბრძანებით საჩივრები დაკმაყოფილდა ნაწილობრივ:\n- პირველ სადავო საკითხთან დაკავშირებით, აუდიტის დეპარტამენტს დაევალა გადასახადის გადამხდელის მონაწილეობით და მისი არგუმენტაციის გათვალისწინებით, შეისწავლოს დღგ-ით დასაბეგრი ბრუნვის განსაზღვრის სისწორე და შესწავლის შედეგებიდან გამომდინარე, სათანადო საფუძვლების არსებობის შემთხვევაში, განახორციელოს საგადასახადო ვალდებულებების კორექტირება (შემცირება);\n- მე-2 სადავო საკითხთან დაკავშირებით, დღგ-ის ჩასათვლელი თანხის დაზუსტების მიზნით:\nა) გადასახადის გადამხდელს მიეცა წინადადება ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს დღგ-ის ჩათვლის უფლების დამადასტურებელი მტკიცებულებები;\nბ) აუდიტის დეპარტამენტს დაევალა, სადავო საკითხი შეისწავლოს მ.შ. „\nცალკეულ შემთხვევებში გადასახადის გადამხდელისათვის საგადასახადო ანგარიშ-ფაქტურის, საგადასახადო დოკუმენტის გამოწერის/დადასტურების და სასაქონლო ზედნადების გამოწერის გადამხდელის მიერ გამოწერილი ელექტრონული საგადასახადო ანგარიშ-ფაქტურის გამოყენების სპეციალური წესის განსაზღვრის შესახებ\n“ ინსტრუქციის დამტკიცების თაობაზე“ შემოსავლების სამსახურის უფროსის 2022 წლის 16 თებერვლის №3751 ბრძანებაში ცვლილების შეტანის თაობაზე 2023 წლის 14 დეკემბრის №31614 ბრძანების შესაბამისად და დღგ-ის ჩათვლის მიღებასთან დაკავშირებით კანონმდებლობით დადგენილი შეზღუდვების გათვალისწინებით, უზრუნველყოს საგადასახადო ვალდებულებების კორექტირება (შემცირება);\n- კომპანია საგადასახადო კოდექსის 269-მუხლის მე-7 ნაწილის საფუძველზე, გათავისუფლდა აუდიტის დეპარტამენტის 28.03.2025 წლის №005-24 საგადასახადო მოთხოვნით განსაზღვრული ჯარიმისგან და აღნიშნული საგადასახადო მოთხოვნის საფუძველზე განსაზღვრულ საგადასახადო ვალდებულებებზე დარიცხული საურავისგან (ამ გადაწყვეტილების მიღების თარიღისთვის);\n- დანარჩენ ნაწილში საჩივრები არ დაკმაყოფილდა.\nშემოსავლების სამსახურის 24.06.2025 წლის №13413 ბრძანება საქართველოს ფინანსთა სამინისტროსთან არსებულ დავების განხილვის საბჭოში არ გასაჩივრებულა.\nშემოსავლების სამსახურის 24.06.2025 წლის №13413 ბრძანების აღსრულების შედეგად აუდიტის დეპარტამენტის 27.08.2025 წლის დასკვნის მიხედვით შემოწმების შედეგად დარიცხული თანხა შემცირდა სულ 150 403.42 ლარით, მათ შორის, გადასახადი 61 427.92 ლარით და ჯარიმა 88 975.5 ლარით.\nდასკვნის საფუძველზე გამოიცა აუდიტის დეპარტამენტის 3.09.2025 წლის №19438 ბრძანება და ამავე თარიღის №005-164 საგადასახადო მოთხოვნა, რაც გასაჩივრდა შემოსავლების სამსახურში.\nშემოსავლების სამსახურის 3.12.2025 წლის №26525 ბრძანებით საჩივარი არ დაკმაყოფილდა, რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში.\nშემოსავლების სამსახურის გადაწყვეტილების შინაარსი \nშემოსავლების სამსახური მიუთითებს საგადასახადო კოდექსის 304-ე მუხლის 2\n1\n ნაწილზე და აღნიშნავს, რომ შემოწმების შედეგად დღგ-ით დასაბეგრი ბრუნვის განსაზღვრასთან მიმართებით, გადასახადის გადამხდელის მიერ დამატებით წარდგენილი ინფორმაცია გათვალისწინებული იყო საგადასახადო შემოწმების აქტში, შესაბამისად აღნიშნული ნაწილში დარიცხული თანხები დარჩა უცვლელი. ამასთან, დამატებით ჩათვლას დაექვემდებარა დადასტურებული სტატუსის მქონე საგადასახადო ანგარიშ-ფაქტურები დღგ-ის თანხით 61 428 ლარის ოდენობით. გადასახადის გადამხდელი ასევე გათავისუფლდა დაკისრებული სანქციისგან.\nშემოსავლების სამსახური აღნიშნავს, რომ მომჩივანს საგადასახადო დავის ეტაპზე არ წარუდგენია ისეთი დოკუმენტაცია/მტკიცებულება, რომელიც შეცვლიდა საგადასახადო შემოწმების შედეგების გადაანგარიშებაზე გამოცემულ დასკვნაში ასახულ ფაქტობრივ გარემოებებს.\nსაქმეზე არსებული მტკიცებულებების, აუდიტის დეპარტამენტის დასკვნის და შესაბამისად, განხორციელებული გადაანგარიშების შედეგებზე დაყრდნობით, შემოსავლების სამსახური მიიჩნევს, რომ შემოსავლების სამსახურის გადაწყვეტილების აღსრულება განხორციელებულია საქმისთვის არსებითი მნიშვნელობის მქონე ყველა გარემოებების გამოკვლევის/შესწავლის საფუძველზე, გასაჩივრებული ადმინისტრაციული აქტის შინაარსი შეესაბამება დავის განხილვისას მიღებულ გადაწყვეტილებას და არ არსებობს საჩივრის დაკმაყოფილების საფუძველი.\nმომჩივნის არგუმენტაცია \nკომპანიის საქმიანობიდან შემოსავლის ძირითადი ნაწილის მიიღება ხდება უნაღდო ანგარიშსწორებით (ტერმინალით). შემოსავლების სამსახურიდან გამოითხოვა ინფორმაცია/დოკუმენტაცია (გაანგარიშების ცხრილები და სხვა სახის ინფორმაცია), დარიცხული თანხების სისწორის დასადგენად, რომელიც შედარდა ფაქტობრივ მონაცემებს, კერძოდ ტერმინალებისა და სალარო აპარატის საშუალებით მიღებულ შემოსავლებს (შემცირებულია მხოლოდ სალარო ტერმინალზე მითითებული დაბრუნებული თანხა და არ არის გათვალისწინებული ასევე დაბრუნებამდე სალარო ტერმინალზე გატარებული თანხა, შესაბამისად ორივე თანხა უნდა იქნას გათვალისწინებული დღგ-ის ბრუნვის გაანგარიშებისას, როგორც შესამცირებელი ბრუნვა) შორის გამოვლინდა უზუსტობები, კერძოდ ცალკეულ თვეებში აუდიტის დეპარტამენტის მიერ დადგენილი დღგ-ით დასაბეგრი ბრუნვები აღემატება ფაქტობრივ მონაცემებს.\nითხოვს, გადასახადის გადამხდელის წარმომადგენლებთან ერთად მოხდეს გაანგარიშების ცხრილების დეტალური შესწავლა და შესაბამისი საფუძვლების გამოვლენის შემთხვევაში დარიცხული თანხების კორექტირება/შემცირება.\nკომპანია ახორციელებს სრულად დღგ-ით დასაბეგრ ოპერაციებს, საგადასახადო შემოწმების პროცესში აუდიტის დეპარტამენტის მიერ მოხდა კომპანიის დღგ-ის გადამხდელად სავალდებულო რეგისტრაციის თარიღის განსაზღვრა 30.07.2023 წელს. კომპანია ნედლეულისა და სხვა სმფ-ების შეძენას ახორციელებს ძირითადად დღგ-ის გადამხდელი კომპანიებისგან, შესაბამისად აღნიშნული ოპერაციის ფარგლებში დღგ-ის გადამხდელად რეგისტრაციის დღიდან (მათ შორის რეგისტრაციის თარიღისთვის არსებულ სმფ-ების ნაშთებზე) წარმოეშობა კუთვნილი დღგ-ის ჩათვლის უფლება.\nგანმარტავს, რომ შემმოწმებელი აუდიტორის მიერ, საგადასახადო შემოწმების აქტის გადაანგარიშებისას, მის მიერ კი განხორციელდა მიღებული საგადასახადო - ანგარიშ ფაქტურების დღგის ჩასათვლელ თანხაში ასახვა, მაგრამ სამწუხაროდ სრულად არა, რადგან საგადასახადო შემოწმების აქტის გადაანგარიშების მიმდინარეობისას ჯერ კიდევ სრულად არ იყო მიღებული საგადასახდო ანგარიშფაქტურები, სამწუხაროდ დროულად არ ხდება კონტრაგენტი პირების მიერ გამოწერა, რაც გამოიწვევდა დარიცხული დღგ-ის შემცირებას/კორექტირებას.\nზემოაღნიშნული ფაქტობრივი გარემოებიდან გამომდინარე, ითხოვს:\n- მომწოდებლებისგან მიღებული/მისაღები საგადასახადო ანგარიშ-ფაქტურების საფუძველზე მიეცეს უფლება მოახდინოს კუთვნილი დღგ-ის ჩათვლა რეგისტრაციის დღიდან (მათ შორის რეგისტრაციის თარიღისთვის არსებულ სმფ-ების ნაშთებზე);\n- მიღებული შედეგების გათვალისწინებით, განხორციელდეს დამატებული ღირებულების გადასახადისა თანხებისა და შესაბამისი სანქციების კორექტირება/შემცირება, ხოლო შემდგომ დარჩენილ გადასახადზე დაკისრებული ჯარიმისა და საურავისგან გათავისუფლებას საგადასახადო კოდექსის 269-ე მუხლის მე-7 ნაწილით.\nდავების განხილვის საბჭო \nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი უნდა დაკმაყოფილდეს ნაწილობრივ შემდეგ გარემოებათა გამო:\nშემოსავლების სამსახურის 24.06.2025 წლის №13413 ბრძანებით:\n- პირველ სადავო საკითხთან დაკავშირებით, აუდიტის დეპარტამენტს დაევალა გადასახადის გადამხდელის მონაწილეობით და მისი არგუმენტაციის გათვალისწინებით, შეისწავლოს დღგ-ით დასაბეგრი ბრუნვის განსაზღვრის სისწორე და შესწავლის შედეგებიდან გამომდინარე, სათანადო საფუძვლების არსებობის შემთხვევაში, განახორციელოს საგადასახადო ვალდებულებების კორექტირება (შემცირება);\n- მე-2 სადავო საკითხთან დაკავშირებით, დღგ-ის ჩასათვლელი თანხის დაზუსტების მიზნით:\nა) გადასახადის გადამხდელს მიეცა წინადადება ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს დღგ-ის ჩათვლის უფლების დამადასტურებელი მტკიცებულებები;\nბ) აუდიტის დეპარტამენტს დაევალა, სადავო საკითხი შეისწავლოს მ.შ. „\nცალკეულ შემთხვევებში გადასახადის გადამხდელისათვის საგადასახადო ანგარიშ-ფაქტურის, საგადასახადო დოკუმენტის გამოწერის/დადასტურების და სასაქონლო ზედნადების გამოწერის გადამხდელის მიერ გამოწერილი ელექტრონული საგადასახადო ანგარიშ-ფაქტურის გამოყენების სპეციალური წესის განსაზღვრის შესახებ“ ინსტრუქციის დამტკიცების თაობაზე\n“ შემოსავლების სამსახურის უფროსის 2022 წლის 16 თებერვლის №3751 ბრძანებაში ცვლილების შეტანის თაობაზე 2023 წლის 14 დეკემბრის №31614 ბრძანების შესაბამისად და დღგ-ის ჩათვლის მიღებასთან დაკავშირებით კანონმდებლობით დადგენილი შეზღუდვების გათვალისწინებით, უზრუნველყოს საგადასახადო ვალდებულებების კორექტირება (შემცირება);\n- კომპანია საგადასახადო კოდექსის 269-მუხლის მე-7 ნაწილის საფუძველზე, გათავისუფლდა აუდიტის დეპარტამენტის 28.03.2025 წლის №005-24 საგადასახადო მოთხოვნით განსაზღვრული ჯარიმისგან და აღნიშნული საგადასახადო მოთხოვნის საფუძველზე განსაზღვრულ საგადასახადო ვალდებულებებზე დარიცხული საურავისგან (ამ გადაწყვეტილების მიღების თარიღისთვის).\nშემოსავლების სამსახურის 24.06.2025 წლის №13413 ბრძანების აღსრულების შედეგებზე შედგენილი აუდიტის დეპარტამენტის 27.08.2025 წლის დასკვნიდან ირკვევა, რომ:\n- დღგ-ით დასაბეგრი ბრუნვის განსაზღვრასთან მიმართებით, გადასახადის გადამხდელის მიერ დამატებით წარდგენილი ინფორმაცია გათვალისწინებული იყო საგადასახადო შემოწმების აქტის გამოცემისას, შესაბამისად აღნიშნული ნაწილში არ განხორციელდა თანხის კორექტირება/შემცირება.\n- გადაანგარიშების ეტაპზე, შესწავლილ იქნა შემოსავლების სამსახურის გადასახადების ადმინისტრირების საინფორმაციო სისტემაში არსებული დღგ-ის ჩათვლის უფლების დამადასტურებელი დოკუმენტები. შედეგად, დამატებით ჩათვლას დაექვემდებარა დადასტურებული სტატუსის მქონე საგადასახადო ანგარიშ-ფაქტურები დღგ-ის თანხით 61 428 ლარის ოდენობით.\n- სანქციის ნაწილში შემოწმების აქტით დაკისრებული თანხა დაკორექტირდა, კერძოდ, შემცირდა საგადასახადო კოდექსის 282-ე მუხლით შეფარდებული ჯარიმა 88 976 ლარი და საგადასახადო ვალდებულებებზე დაკისრებული შესაბამისი საურავი.\nსაბჭოს სხდომაზე, საჩივრის ზეპირი განხილვისას, მომჩივნის წარმომადგენლის განმარტებით:\n- შემოსავლების სამსახურიდან გამოითხოვა ინფორმაცია/დოკუმენტაცია (გაანგარიშების ცხრილები და სხვა სახის ინფორმაცია), რომელიც შეადარა ფაქტობრივ მონაცემებს და გამოვლინდა უზუსტობები, კერძოდ, შემცირებულია მხოლოდ დაბრუნებული თანხა და არ არის გათვალისწინებული დაბრუნებამდე გატარებული თანხა, შესაბამისად ორივე თანხა უნდა იქნას გათვალისწინებული დღგ-ის ბრუნვის გაანგარიშებისას, როგორც შესამცირებელი ბრუნვა;\n- საგადასახადო შემოწმების მიმდინარეობისას ჯერ კიდევ სრულად არ იყო მიღებული საგადასახდო ანგარიშ-ფაქტურები, სამწუხაროდ დროულად არ ხდება კონტრაგენტი პირების მიერ გამოწერა. აღნიშნულიდან გამომდინარე, ითხოვს მომწოდებლებისგან მიღებული/მისაღები საგადასახადო ანგარიშფაქტურების საფუძველზე მიეცეს უფლება მოახდინოს კუთვნილი დღგ-ის ჩათვლა რეგისტრაციის დღიდან (მათ შორის რეგისტრაციის თარიღისთვის არსებულ სმფ-ების ნაშთებზე);\n- მიღებული შედეგების გათვალისწინებით, განხორციელდეს დამატებული ღირებულების გადასახადისა თანხებისა და შესაბამისი სანქციების კორექტირება/შემცირება, ხოლო შემდგომ დარჩენილ გადასახადზე დაკისრებული ჯარიმისა და საურავისგან გათავისუფლებას საგადასახადო კოდექსის 269-ე მუხლის მე-7 ნაწილით ან/და საურავის დაკისრების შეჩერება.\nსაბჭოს სხდომაზე, მოპასუხე ორგანოს წარმომადგენელმა მომჩივნის არგუმენტზე განმარტა, რომ:\n- აღნიშნული საკითხი მომჩივნის წარმომადგენელთან ერთად შესწავლილია დავის პირველ ეტაპზე და შეთანხმდნენ, რომ დაბრუნებები გათვალისწინებულია და გაორება არ მომხდარა, შესაბამისად გაუგებარია ამ ნაწილში დავის არსი;\n- რაც შეეხება დღგ-ის ჩასათვლელ თანხას, შემოსავლების სამსახურის ბრძანების შესაბამისად მომჩივანს მიეცა უფლება დაედასტურებინა ანგარიშ-ფაქტურები, რაც გადასახადის გადამხდელმა განახორციელა, კონკრეტული პერიოდის რამდენიმე ანგარიშ-ფაქტურის გარდა და შედეგად განხორციელდა გადაანგარიშება. თუმცა, ახლა მომჩივანი ითხოვს სწორედ იმ დარჩენილი ანგარიშფაქტურების (რომელიც მოცემულ მომენტშიც დასადასტურებელია) დადასტურების უფლებას და ჩათვლის მიღებას.\nაღნიშნული გარემოებებიდან გამომდინარე, საბჭოს მიაჩნია, რომ დღგ-ის ჩასათვლელი თანხის დაზუსტების მიზნით გადასახადის გადამხდელს უნდა მიეცეს წინადადება ამ გადაწყვეტილების ჩაბარებიდან 10 კალენდარული დღის ვადაში აუდიტის დეპარტამენტს წარუდგინოს დღგ-ის ჩათვლის უფლების დამადასტურებელი მტკიცებულებები (შემოსავლების სამსახურის 24.06.2025 წლის №13413 ბრძანების აღსრულების პერიოდისთვის უკვე გამოწერილი ანგარიშ-ფაქტურები), ხოლო აუდიტის დეპარტამენტს დაევალოს სადავო საკითხი შეისწავლოს მ.შ. „\nცალკეულ შემთხვევებში გადასახადის გადამხდელისათვის საგადასახადო ანგარიშ-ფაქტურის, საგადასახადო დოკუმენტის გამოწერის/დადასტურების და სასაქონლო ზედნადების გამოწერის გადამხდელის მიერ გამოწერილი ელექტრონული საგადასახადო ანგარიშ-ფაქტურის გამოყენების სპეციალური წესის განსაზღვრის შესახებ\n“ ინსტრუქციის დამტკიცების თაობაზე“ შემოსავლების სამსახურის უფროსის 2022 წლის 16 თებერვლის №3751 ბრძანებაში ცვლილების შეტანის თაობაზე 2023 წლის 14 დეკემბრის №31614 ბრძანების შესაბამისად და დღგ-ის ჩათვლის მიღებასთან დაკავშირებით კანონმდებლობით დადგენილი შეზღუდვების გათვალისწინებით და სათანადო საფუძვლების არსებობის შემთხვევაში, უზრუნველყოს მომჩივნის საგადასახადო ვალდებულებების კორექტირება (შემცირება).\nრაც შეეხება დანარჩენ ნაწილს, საბჭოს მიაჩნია, რომ შემოსავლების სამსახურის 24.06.2025 წლის №13413 ბრძანება აუდიტის დეპარტამენტის მიერ აღსრულებულია მიღებული გადაწყვეტილების შესაბამისად და არ არსებობს ამ ნაწილში მომჩივნის არგუმენტების გათვალისწინების და საჩივრის დაკმაყოფილების საფუძველი.\nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „ბ“ ქვეპუნქტით და გადაწყვიტა: \n1. საჩივარი დაკმაყოფილდეს ნაწილობრივ;\n2. ნაწილობრივ გაუქმდეს შემოსავლების სამსახურის 3.12.2025 წლის №26525 ბრძანება;\n3. დღგ-ის ჩასათვლელი თანხის დაზუსტების მიზნით:\nა) გადასახადის გადამხდელს მიეცეს წინადადება ამ გადაწყვეტილების ჩაბარებიდან 10 კალენდარული დღის ვადაში აუდიტის დეპარტამენტს წარუდგინოს დღგ-ის ჩათვლის უფლების დამადასტურებელი მტკიცებულებები;\nბ) აუდიტის დეპარტამენტს დაევალოს, შეისწავლოს სადავო საკითხი ამ გადაწყვეტილების შესაბამისად და სათანადო საფუძვლების არსებობის შემთხვევაში, უზრუნველყოს მომჩივნის საგადასახადო ვალდებულებების კორექტირება (შემცირება);\n4. დანარჩენ ნაწილში საჩივარი არ დაკმაყოფილდეს;\n5. გადაწყვეტილება შეიძლება გასაჩივრდეს თბილისის საქალაქო სასამართლოში (თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/9d400060-a659-4500-b317-33c4b57c116d",
        "type": "დოკუმენტი"
    },
    {
        "id": "27d768f6-6c1d-434b-be16-b681f2fdc674",
        "title": "ბრძანება №2284",
        "date": "2026-02-05T00:00:00",
        "content": "N 2284\n05 თებერვალი 2026\nბ რ ძ ა ნ ე ბ ა \nი/მ ------ (ს/ნ ---------------) \n(მის.: -----------------) \n2025 წლის 25 დეკემბრის საჩივრის\nდაკმაყოფილებაზე უარის თქმის თაობაზე \nშემოსავლების სამსახურმა დავების განხილვის საბჭოს 2026 წლის 14 იანვარს გამართულ სხდომაზე (ოქმი №1) განიხილა ი/მ ---- (ს/ნ ----) №99653/1/2025 საჩივარი, შემოსავლების სამსახურის აუდიტის დეპარტამენტის 2025 წლის 4 დეკემბრის №001-270 საგადასახადო მოთხოვნასთან დაკავშირებით. \nსადავო საკითხები: \n1. გადასახადის გადამხდელი არ ეთანხმება დღგ-ში განსაზღვრულ საგადასახადო ვალდებულებებს და განმარტავს, რომ შემოწმების მიერ დღგ-ის გადამხდელად სავალდებულო რეგისტრაციის შემდეგ უწყვეტი 12 კალენდარული თვის განმავლობაში გადასახადის გადამხდელს არ გააჩნდა 100 000 ლარიანი დღგ-ით დასაბეგრი ბრუნვა. შესაბამისად, უნდა გაუქმებულიყო დღგ-ის გადამხდელად სავალდებულო რეგისტრაცია, თუმცა მიუხედავად აღნიშნულისა პირს მაინც განესაზღვრა საგადასახადო ვალდებულებები. ამასთან, გადასახადის გადამხდელი განმარტავს, რომ დღგ-ის ბრუნვის გაანგარიშებისას შემოწმების მიერ არ არის გათვალისწინებული პირადი გადარიცხვები.\n2. გადასახადის გადამხდელი, საქართველოს საგადასახადო კოდექსის 269-ე მუხლის მე-7 ნაწილის გათვალისწინებით, ითხოვს ჯარიმისგან გათავისუფლებას. \nფაქტობრივი გარემოებები: \nსაქმეზე არსებული მასალებიდან დგინდება, რომ აუდიტის დეპარტამენტის 2025 წლის 17 ოქტომბრის №22226 ბრძანების საფუძველზე ჩატარდა ი/მ ----- (ს/ნ -----) საქმიანობის კამერალური საგადასახადო შემოწმება 2022 წლის პირველი იანვირდან 2025 წლის პირველ სექტემბრამდე საანგარიშო პერიოდებში დღგ-ის გადამხდელად სავალდებულო რეგისტრაციის სისწორის დადგენის მიზნით. საგადასახადო შემოწმების შედეგებზე 2025 წლის 7 ნოემბერს შედგა საგადასახადო შემოწმების აქტი, რაზეც გამოიცა გადასახადების/გადასახდელების და საგადასახადო სანქციების თანხების დარიცხვის/შემცირების შესახებ 2025 წლის 4 დეკემბრის №26741 ბრძანება და ამავე თარიღის №001-270 საგადასახადო მოთხოვნა, რომლითაც გადასახადის გადამხდელს განესაზღვრა სულ 14 414 ლარი, მათ შორის გადასახადი 8 877 ლარი, ჯარიმა 2 555 ლარი და საურავი 2 982 ლარი.\nსაგადასახადო შემოწმების აქტის მიხედვით, საჩივარში დასმულ სადავო საკითხებთან დაკავშირებით განხორციელებული დარიცხვა განპირობებულია შემდეგი გარემოებებით: \nშემოსავლების სამსახურის გადასახადების ადმინისტრირების საინფორმაციო სისტემაში არსებული და წარმოდგენილი ინფორმაციის შესწავლით დადგინდა, რომ გადასახადის გადამხდელის მიერ უწყვეტი 12 კალენდარული თვის განმავლობაში განხორციელებული დღგ-ით დასაბეგრი საქონლის მიწოდების/მომსახურების გაწევის ოპერაციების ჯამუმა თანხამ გადაჭარბა 100 000 ლარს. შემოწმების მიერ, საქართველოს საგადასახადო კოდექსის 158-ე, 159-ე და 165-ე მუხლების გათვალისწინებით განისაზღვრა გადასახადის გადამხდელის შემოსავლები. დადგინდა, რომ გადასახადის გადამხდელის მიერ უწყვეტი 12 კალენდარული თვის განმავლობაში განხორციელებულმა დღგ-ით დასაბეგრმა საქონლის მიწოდების/მომსახურების გაწევის ოპერაციებით მიღებულმა ჯამურმა თანხამ 100 000 ლარს გადაჭარბა 2023 წლის 6 სექტემბრიდან. ოპერაცია, რომლის მიხედვითაც დასაბეგრი ოპერაციების ჯამურმა თანხამ 100 000 ლარს გადააჭარბა 2023 წლის სექტემბრის თვეში შეადგენს 20 036 ლარს (დღგ-ის გარეშე). დღგ-ის გადამხდელად რეგისტრაციის დღიდან 12 თვის განმავლობაში დღგ-ით დასაბეგრი ბრუნვა შეადგენს 108 604 ლარს (დღგ-ის გარეშე). ამასთან, საქართველოს საგადასახადო კოდექსის 165\n1\n მუხლის გათვალისწინებით, პირს გაუუქმდა დღგ-ის გადამხდელის სტატუსი 2024 წლის 6 სექტემბერს. შემოწმებით, პირს დაერიცხა გადასახადი და ჯარიმა საქართველოს საგადასახადო კოდექსის 282-ე მუხლის შესაბამისად. \nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-2 ნაწილის მიხედვით, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში. ამავე მუხლის მე-6 ნაწილის მიხედვით, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები. \nპირველ სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე. \nამავე კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას.\nსაქართველოს საგადასახადო კოდექსის 158-ე მუხლის პირველი ნაწილის თანახმად, დღგ-ით დასაბეგრ პირად (შემდგომ − დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა.\nსაქართველოს საგადასახადო კოდექსის 165-ე მუხლის პირველი ნაწილის თანახმად, დასაბეგრი პირი, თუ ამ კოდექსით სხვა რამ არ არის გათვალისწინებული, ვალდებულია მის მიერ ნებისმიერი უწყვეტი 12 კალენდარული თვის განმავლობაში განხორციელებული დღგ-ით დასაბეგრი საქონლის მიწოდების/მომსახურების გაწევის ოპერაციების ჯამური თანხის 100 000 ლარისთვის გადაჭარბების დღიდან, არაუგვიანეს 2 სამუშაო დღეში დღგ-ის გადამხდელად რეგისტრაციის მიზნით, მიმართოს საგადასახადო ორგანოს.\nამავე მუხლის მე-2 ნაწილის თანახმად, დასაბეგრ პირს დღგ-ის გამოანგარიშების და გადახდის ვალდებულება წარმოეშობა ამ მუხლის პირველი ნაწილით გათვალისწინებული დასაბეგრი ოპერაციის განხორციელების მომენტიდან (ამ ოპერაციის ჩათვლით), რომლის მიხედვითაც დასაბეგრი ოპერაციების ჯამურმა თანხამ 100 000 ლარს გადააჭარბა.\nსაქართველოს საგადასახადო კოდქსის 165\n1\n მუხლის პირველი და მე-2 ნაწილების თანახმად:\n1. თუ პირის მიერ ბოლო 12 კალენდარული თვის განმავლობაში განხორციელებული ამ კოდექსის 165-ე მუხლის პირველი ნაწილით გათვალისწინებული დასაბეგრი ოპერაციების (გარდა ოპერაციებისა, რომელიც ამ კოდექსის შესაბამისად გათავისუფლებულია დღგ-ისგან, ამ კოდექსის 165-ე მუხლის მე-7 ნაწილის გათვალისწინებით) ჯამური თანხა დღგ-ის გარეშე 100 000 ლარს არ აღემატება და მისი დღგ-ის გადამხდელად უკანასკნელი რეგისტრაციის თარიღიდან 1 წელია გასული, მას შეუძლია დღგ-ის გადამხდელად რეგისტრაციის გაუქმების მოთხოვნით მიმართოს საგადასახადო ორგანოს.\n2. პირის თანხმობის შემთხვევაში საგადასახადო ორგანოს უფლება აქვს, ამ მუხლის პირველი ნაწილის მოთხოვნების მიუხედავად, საკუთარი ინიციატივით გააუქმოს ამ პირის დღგ-ის გადამხდელად რეგისტრაცია. ამ ნაწილის გამოყენების წესი განისაზღვრება საქართველოს ფინანსთა მინისტრის ბრძანებით.\nსაქართველოს საგადასახადო კოდექსის 159-ე მუხლის პირველი ნაწილის „ა“ და „ბ“ ქვეპუნქტების თანახმად, დღგ-ით დასაბეგრი ოპერაციაა დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება/მომსახურების გაწევა.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად: \n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული. \n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nამავე კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც. \nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა. \nგადასახადის გადამხდელის არგუმენტთან დღგ-ის გადამხდელად სავალდებულო რეგისტრაციის გაუქმებასთან დაკავშირებით, შემოსავლების სამსახური განმარტავს, რომ საგადასახადო შემოწმების აქტში აღნიშნულია, საქართველოს საგადასახადო კოდექსის 165\n1\n მუხლის მოთხოვნების შესაბამისად 2024 წლის 6 სექტემბერს დღგ-ის სავალდებულო რეგისტრაციის გაუქმების შესახებ.\nამასთან, დღგ-ით დასაბეგრი ბრუნვის გაანგარიშებაში პირადი გადარიცხვების გაუთვალისწინებლობასთან დაკავშირებით, შემოსავლების სამსახური ყურადღებას ამახვილებს აუდიტის დეპარტამენტის წარმომადგენლის მიერ გაკეთებულ განმარტებაზე, რომლის მიხედვითაც, შემოწმების პროცესში გადასახადის გადამხდელი პირად გადარიცხვებთან მიმართებით მიუთითებდა, რომ „სამოყვარულო ფეხბურთის გუნდი ქუთაისისა“ და შპს „-----“ ჩარიცხული თანხები წამოადგენდა პირად გადარიცხვებს, თუმცა ვინაიდან აღნიშნული პირები წარმოადგენენ ჩვეულებრივ იურდიულ პირებს, მათ მიერ ჩარიცხული თანხები არ იქნა ჩათვლილი პირად გადარიცხვად.\nამასთან, შემოსავლების სამსახური აღნიშნავს, რომ საგადასახადო დავის ეტაპზე მომჩივნის მხრიდან არ წარმოდგენილა მისი პოზიციის შესაბამისი რაიმე დოკუმენტაცია/მტკიცებულება, რომელიც შეცვლიდა საგადასახადო შემოწმებით დადგენილ ფაქტობრივ გარემოებებს.\nზემოაღნიშნული სამართლებრივი ნორმების, საქმეში არსებული მასალებისა და დადგენილი ფაქტობრივი გარემოებების გათვალისწინებით, პირველ სადავო საკითხთან დაკავშირებით, შემოსავლების სამსახურმა მიიჩნია, რომ შემოწმებით განსაზღვრული საგადასახადო ვალდებულებები შესაბამისობაშია კანონმდებლობის მოთხოვნებთან, წარმოდგენილი საჩივარი დაუსაბუთებელია და არ არსებობს მისი დაკმაყოფილების სამართლებრივი საფუძველი.\nმე-2 სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 43-ე მუხლის მე-4 ნაწილზე, რომლის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა. \nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით. \nამავე კოდექსის 270-ე მუხლის პირველი და მე-2 ნაწილების თანახმად:\n1. საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის; \n2. საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 282-ე მუხლის პირველი ნაწილის თანახმად, დღგ-ის გადამხდელად რეგისტრაციის გარეშე საქმიანობა იწვევს პირის დაჯარიმებას რეგისტრაციის გარეშე საქმიანობის პერიოდში განხორციელებული დღგ-ით დასაბეგრი ოპერაციების (გარდა გათავისუფლებული ოპერაციებისა) თანხის 5 პროცენტის ოდენობით.\nსაქართველოს საგადასახადო კოდექსის 269-ე მუხლის მე-7 ნაწილის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.\nშემოსავლების სამსახური განმარტავს, რომ გადასახადის გადამხდელის კეთილსინდისიერება უკავშირდება მის მიერ დაშვებულ შეცდომას, გადამხდელი კეთილსინდისიერია იმ შემთხვევაში თუ სამართალდარღვევა გამოწვეულია მის მიერ დაშვებული შეცდომით (არცოდნით). კეთილსინდისიერება გულისხმობს პირის სუბიექტურ დამოკიდებულებას მის მიერ ჩადენილი ქმედებისადმი. პირი მოქმედებს საპატიებელი შეცდომის პირობებში ანუ მან არ იცოდა და არც შეიძლებოდა სცოდნოდა, რომ ჩადიოდა აკრძალულ ქმედებას (სამართალდარღვევას). საქართველოს საგადასახადო კოდექსის 269-ე მუხლის მე-7 ნაწილის მიზანია საგადასახადო პასუხისმგებლობისგან გაათავისუფლოს პირი, რომელიც სამართლებრივი შეცდომის არეალში მოქმედებდა, რადგან სამართლებრივი შეცდომის დროს პირი არასწორად აფასებს ჩადენილი ქმედების სამართლებრივ არსს და ამ ქმედებით გამოწვეულ სამართლებრივ შედეგს.\nშემოსავლების სამსახური მიუთითებს ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები. ამასთან, მომჩივანი ვერ უთითებს ფაქტობრივ და სამართლებრივ გარემოებებზე, რომლითაც დადასტურდება, რომ გადასახადის გადამხდელი საგადასახადო ვალდებულებების არაჯეროვნად შესრულებისას მოქმედებდა საქმიანობისთვის დამახსიათებელი თანმდევი გულისხმიერებით, სამართლებრივი შეცდომის არეალში. შესაბამისად, საგადასახადო შემოწმების შედეგად დარიცხული ჯარიმის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება. ამდენად, გადასახადის გადამხდელის საჩივარი დაუსაბუთებელია და არ უნდა დაკმაყოფილდეს. \nსაქართველოს საგადასახადო კოდექსის 304-ე მუხლის საფუძველზე,\n \nვ ბ რ ძ ა ნ ე ბ : \n1. ი/მ ----- (ს/ნ -----) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/27d768f6-6c1d-434b-be16-b681f2fdc674",
        "type": "დოკუმენტი"
    },
    {
        "id": "c84e155a-7800-4578-a710-158a7f8eadb0",
        "title": "ბრძანება №2179",
        "date": "2026-02-04T00:00:00",
        "content": "N 2179\n04 თებერვალი 2026 \nბრძანება\nი/მ \"-------\" (ს/ნ \"-------\")\n(ფაქტ. მის.: \"-------\")\n2026 წლის 5 იანვრის საჩივრის\nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 29 იანვრის სხდომაზე (ოქმი №8) განიხილა ი/მ \"-------\" (ს/ნ \"-------\") 2026 წლის 5 იანვრის №99764/1/2026 საჩივარი, შემოსავლების სამსახურის აუდიტის დეპარტამენტის 2025 წლის 4 დეკემბრის №041-84 საგადასახადო მოთხოვნასთან დაკავშირებით. \nსადავო საკითხები: \n1.გადასახადის გადამხდელი არ ეთანხმება არაპირდაპირი მეთოდის გამოყენებით განსაზღვრულ საგადასახადო ვალდებულებებს საშემოსავლო გადასახადსა და დღგ-ში. აცხადებს, რომ საგადასახადო შემოწმების აქტი გამოცემულია მთელი რიგი ფორმალური და მატერიალური სახის დარღვევებით. კერძოდ, აქტში გაცხადებული შინაარსი არ არის დასაბუთებული შესაბამისი ნორმებით. ასევე მიუთითებს, რომ შემოწმების მიერ გათვალისწინებულ დღგ-ის ჩასათვლელ თანხებზე შეფარდებულია სანქცია. ამასთან, განმარტავს, რომ დარღვეულია პროცედურული მხარეც, კერძოდ, შემოწმების მიმდინარეობისას არ მომხდარა საკითხის გადასახადის გადამხდელთან განხილვა. მომჩივანი აცხადებს, რომ საგადასახადო შემოწმების აქტის გაუქმების ერთ-ერთ უმნიშვნელოვანეს გარემოებას წარმოადგენს ის ფაქტი, რომ საგადასახადო მოთხოვნასა და გადასახადების/გადასახდელების და საგადასახადო სანქციების თანხების დარიცხვის/შემცირების შესახებ ბრძანებაში დაფიქსირებულ თანხებს შორის არის სხვაობები, რამაც გამოიწვია დამატებით 7 698 ლარის დარიცხვა. ზემოაღნიშნული გარემოებების გათვალისწინებით, ითხოვს საგადასახადო მოთხოვნის გაუქმებას.\n2. გადასახადის გადამხდელი ითხოვს შეფარდებული სანქციის გაუქმებას. \nფაქტობრივი გარემოებები: \nსაქმის მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 21 ოქტომბრის №22792 და 24 ნოემბრის №25781 ბრძანებების საფუძველზე ჩატარდა ი/მ \"-------\"-ს (ს/ნ \"-------\") საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2022 წლის პირველი იანვრიდან 2025 წლის პირველ ნოემბრამდე საანგარიშო პერიოდები, ხოლო სასაქონლო-მატერიალური ფასეულობების ინვენტარიზაციის მიზნებისთვის 2025 წლის 12 ნოემბრის ჩათვლით. შემოწმების შედეგებზე 2025 წლის 2 დეკემბერს შედგენილ იქნა საგადასახადო შემოწმების აქტი, გამოიცა 2025 წლის 4 დეკემბრის №26736 ბრძანება და ამავე თარიღის №041-84 საგადასახადო მოთხოვნა, რომლის მიხედვით გადამხდელს დამატებით გადასახდელად განესაზღვრა სულ 95 155 ლარი, მათ შორის, გადასახადი 48 086 ლარი, ჯარიმა 36 994 ლარი, საურავი 10 075 ლარი.\nსაგადასახადო შემოწმების აქტის მიხედვით საგადასახადო ვალდებულებები განსაზღვრულია შემდეგი გარემოებით: \n გადასახადის გადამხდელის ძირითად საქმიანობას წარმოადგენს ფეხსაცმელებისა და ტანსაცმლის იმპორტი და რეალიზაცია. შემოსავლების სამსახურის გადასახადების ადმინისტრირების საინფორმაციო სისტემაში არსებული მონაცემების მიხედვით, მეწარმეს საკუთრებაში გააჩნია 1 საკონტროლო-სალარო აპარატი (\"-------\"), მის. \"-------\", რიგი \"-------\", ადგილი \"-------\". გადასახადის გადამხდელს გადამხდელს დოკუმენტური რეალიზაცია არ უფიქსირდება. მეწარმის მიერ წარმოდგენილია ბუღალტრული პროგრამა ორისი. შესამოწმებელი პერიოდის დასაწყისში მეწარმის მიერ დეკლარირებული სმფ-ების ნაშთი შეადგენს 188 270 ლარს, ხოლო 2024 წლის ბოლოს სმფ-ების ნაშთის ოდენობა შეადგენდა 391 581 ლარს. გადასახადის გადამხდელის მიერ დეკლარირებული და ბუღალტრულ პროგრამაში აღრიცხული მონაცემების მიხედვით შესამოწმებელ პერიოდში საშუალო ფასნამატი შეადგენს 40,2%-ს. შემოწმებით გამოვლინდა, რომ ბუღალტრულ პროგრამაში არ ხდება საქონლის რაოდენობრივ-სახეობრივი აღრიცხვა, მათ შორის, რეალიზაციის აღრიცხვა ხდება საკონტროლო-სალარო აპარატში დაფიქსირებული ნავაჭრი თანხებიდან გამომდინარე. 2025 წლის 12 ნოემბრის №24904 ბრძანების საფუძველზე, ი/მ \"-------\"-ს ობიექტში ჩატარდა სმფების ნაშთის ფაქტობრივი მდგომარეობის აღრიცხვა, რომლის შედეგადაც სმფ-ების ნაშთმა საბაზრო ფასით შეადგინა 556 881 ლარი, ხოლო თვითღირებულებით 284 994 ლარი. შესამოწმებელი პერიოდის ბოლოს, 2025 წლის პირველი ნოემბრის მდგომარეობით, შეადგინა 292 890 ლარი, თვითღირებულებით. ამასთან, შემოწმების შედეგად განსაზღვრული აუდირებული ფასნამატი შეადგენს 65.6%-ს. ვინაიდან მეწარმე არ ახორციელებს ბუღალტრულ აღრიცხვას კანონმდებლობით დადგენილი წესით, არ ხორციელდება საქონლის საგადასახადო კანონმდებლობით დადგენილი წესით ჩამოწერები, არ ხდება კონტროლი სასაქონლო მარაგების მოძრაობაზე, მეწარმის მიერ არ არის დაცული საქართველოს საგადასახადო კოდექსის 136-ე მუხლის მოთხოვნები და შეუძლებელია დაბეგვრის ობიექტის დადგენა, შემოწმებამ საგადასახადო ვალდებულების დადგენისთვის გამოიყენა საქართველოს საგადასახადო კოდექსის 73-ე მუხლით მინიჭებული უფლება და საგადასახადო ვალდებულებები განსაზღვრა არაპირდაპირი მეთოდის გამოყენებით. კერძოდ, დამუშავებულ იქნა შემოსავლების სამსახურის გადასახადების ადმინისტრირების საინფორმაციო სისტემაში არსებული შესყიდვები. შემოწმების მიერ შეძენილი სასაქონლო-მატერიალური ფასეულობები დაყოფილ იქნა ჯგუფებად და რეალიზებული პროდუქციის თვითღირებულებაზე გავრცელდა აუდირებული ფასნამატი, საშუალოდ 65,2%. შემოწმების მიერ დაკორექტირდა დღგ-ით დასაბეგრი ბრუნვები. შედეგად, საქართველოს საგადასახადო კოდექსის 159-ე და 160-ე მუხლების გათვალისწინებით, პირს დაერიცხა გადასახადი და ჯარიმა ამავე კოდექსის 275- ე მუხლის მიხედვით. \nშემოსავლების სამსახურის გადასახადების ადმინისტრირების საინფორმაციო სისტემაში არსებული მონაცემების მიხედვით, მეწარმეს სრულად არ აქვს ჩათვლილი იმპორტის დღგ-ის თანხები ჯამში - 35 302 ლარის ოდენობით. შემოწმებით აღნიშნული დღგ-ის ჩასათვლელი თანხები დაექვემდებარა ჩათვლას. შედეგად, მეწარმეს დაერიცხა გადასახადი და ჯარიმა საქართველოს საგადასახადო კოდექსის 275-ე მუხლის შესაბამისად.\n შემოწმების მიერ არაპირდაპირი მეთოდით განსაზღვრული შემოსავლის მიხედვით დაკორექტირდა მეწარმის 2022, 2023 და 2024 წლის საშემოსავლო გადასახადი წლიური დეკლარაციები. შედეგად, საქართველოს საგადასახადო კოდექსის მე-80 მუხლის გათვალისიწინებით, პირს დაერიცხა გადასახადი და ჯარიმა ამავე კოდექსის 275-ე მუხლის მიხედვით.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-2 ნაწილის მიხედვით, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში. ამავე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები. \nპირველ სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის პირველ ნაწილზე, რომლის თანახმად, გადასახადის გადამხდელი ვალდებულია სწორად და დროულად აღრიცხოს შემოსავლები და ხარჯები დოკუმენტურად დადასტურებულ მონაცემთა საფუძველზე, ამ თავით გათვალისწინებული მეთოდების გამოყენებით და მიაკუთვნოს იმ საანგარიშო პერიოდს, რომელშიც მოხდა მათი მიღება და გაწევა. ხოლო, მე-3 ნაწილის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე. \nსაქართველოს საგადასახადო კოდექსის 49-ე მუხლის პირველი ნაწილის „ე“ ქვეპუნქტის თანახმად, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით – სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში. \nამავე კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას. \nსაქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნქტის მიხედვით, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა.\nსაქართველოს საგადასახადო კოდექსის 158-ე მუხლის პირველი ნაწილის თანახმად, დღგ-ით დასაბეგრ პირად (შემდგომ - დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა.\nამავე კოდექსის 159-ე მუხლის პირველი ნაწილის „ა“ და „ბ“ ქვეპუნქტების თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება/მომსახურების გაწევა.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:\n 1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც. \nსაქართველოს საგადასახადო კოდექსის 79-ე მუხლის „ა“ ქვეპუნქტის მიხედვით, საშემოსავლო გადასახადის გადამხდელია რეზიდენტი ფიზიკური პირი.\nსაქართველოს საგადასახადო კოდექსის მე-80 მუხლის პირველი ნაწილის მიხედვით, რეზიდენტი ფიზიკური პირის საშემოსავლო გადასახადით დაბეგვრის ობიექტია დასაბეგრი შემოსავალი, რომელიც განისაზღვრება, როგორც სხვაობა კალენდარული წლის განმავლობაში მიღებულ ერთობლივ შემოსავალსა და ამ პერიოდისათვის ამ კოდექსით გათვალისწინებული გამოქვითვების თანხებს შორის. \nსაქართველოს საგადასახადო კოდექსის 81-ე მუხლის პირველი ნაწილის მიხედვით, ფიზიკური პირის დასაბეგრი შემოსავალი იბეგრება 20 პროცენტით, თუ ამ კოდექსით სხვა რამ არ არის გათვალისწინებული. \nსაქართველოს საგადასახადო კოდექსის მე-100 მუხლის პირველი ნაწილის თანახმად, რეზიდენტის ერთობლივი შემოსავალი შედგება საქართველოში არსებული წყაროდან და საქართველოს ფარგლების გარეთ მიღებული შემოსავლებისაგან.\nსაქართველოს საგადასახადო კოდექსის 102-ე მუხლის პირველი ნაწილის „ა“ ქვეპუნქტის თანახმად, ეკონომიკური საქმიანობით მიღებულ შემოსავლებს განეკუთვნება საქონლის/მომსახურების მიწოდებით მიღებული შემოსავლები.\nსაქართველოს საგადასახადო კოდექსის 105-ე მუხლის პირველი და მეორე ნაწილების მიხედვით, ერთობლივი შემოსავლიდან გამოიქვითება ყველა ხარჯი, რომელიც დაკავშირებულია მის მიღებასთან, გარდა იმ ხარჯებისა, რომლებიც ამ კოდექსის თანახმად გამოქვითვას არ ექვემდებარება. ამასთან, თუ საქართველოს საგადასახადო კოდექსით სხვა რამ არ არის გათვალისწინებული, ყველა ხარჯი დოკუმენტურად უნდა იყოს დადასტურებული.\nსაქართველოს საგადასახადო კოდექსის 72-ე მუხლის პირველი ნაწილის თანახმად, პირველადი საგადასახადო დოკუმენტი არის წერილობითი დოკუმენტი, რომლითაც შესაძლებელია სამეურნეო ოპერაციის მონაწილე მხარეთა იდენტიფიცირება, აქვს თარიღი და მოიცავს მიწოდებული საქონლის/გაწეული მომსახურების ჩამონათვალსა და ღირებულებას.\nსაქართველოს საგადასახადო კოდექსის 145-ე მუხლის თანახმად:\n1. გადასახადის გადამხდელი ვალდებულია სასაქონლო-მატერიალური ფასეულობის შემადგენლობაში შეიტანოს თავის საკუთრებაში არსებული დამუშავებული ან ნაწილობრივ დამუშავებული საქონელი, მისი ადგილმდებარეობის მიუხედავად, კერძოდ, ნედლეული ან/და მასალები (გარდა კაპიტალიზებადი ხარჯებისა), რომლებიც შეძენილია შემდგომი რეალიზაციისათვის ან საქონლის წარმოებისათვის/ მომსახურების გაწევისათვის.\n2. დასაბეგრი შემოსავლის (მოგების) განსაზღვრისას საანგარიშო პერიოდის დასაწყისისთვის არსებული სასაქონლო-მატერიალური ფასეულობის ღირებულება აკლდება, ხოლო საანგარიშო პერიოდის ბოლოსთვის არსებული სასაქონლო-მატერიალური ფასეულობის ღირებულება ემატება ერთობლივ შემოსავალს.\n3. სასაქონლო-მატერიალური ფასეულობის აღრიცხვისას გადასახადის გადამხდელი ვალდებულია წარმოებული ან შეძენილი საქონლის ღირებულება აღრიცხვაში ასახოს ამ საქონლის წარმოებაზე გაწეული ხარჯების (გარდა საამორტიზაციო ანარიცხებისა) ან შეძენის ფასად. ამასთანავე, გადასახადის გადამხდელი საქონლის ღირებულებაში შეიტანს მისი შენახვისა და ტრანსპორტირების ხარჯებს. \nსაქართველოს საგადასახადო კოდექსის 155-ე მუხლის პირველი ნაწილის თანახმად, საწარმო და მეწარმე ფიზიკური პირი, რომელთა საანგარიშო პერიოდია კალენდარული წელი (საქმიანობის იმ ნაწილში, რომლისთვისაც დაბეგვრის ობიექტი კალენდარული წლის მიხედვით განისაზღვრება), ვალდებული არიან, მიმდინარე გადასახდელების თანხები ბიუჯეტში შეიტანონ წინა საანგარიშო პერიოდის წლიური გადასახადის მიხედვით, შემდეგი ოდენობით:\nა) არაუგვიანეს 15 მაისისა – 25 პროცენტი;\nბ) არაუგვიანეს 15 ივლისისა – 25 პროცენტი;\nგ) არაუგვიანეს 15 სექტემბრისა – 25 პროცენტი;\nდ) არაუგვიანეს 15 დეკემბრისა – 25 პროცენტი. \nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nდადგენილი ფაქტობრივი გარემოებაა, რომ მეწარმის მიერ შემოწმებისთვის წარდგენილ იქნა ბუღალტრული პროგრამა ორისი, ხოლო დოკუმენტური რეალიზაცია არ უფიქსირდება. გადასახადის გადამხდელის მიერ დეკლარირებული და ბუღალტრულ პროგრამაში აღრიცხული მონაცემების მიხედვით შესამოწმებელ პერიოდში საშუალო ფასნამატი შეადგენდა 40,2%-ს. ვინაიდან მეწარმე არ ახორციელებდა ბუღალტრულ აღრიცხვას კანონმდებლობით დადგენილი წესით, არ ხდებოდა საქონლის საგადასახადო კანონმდებლობით დადგენილი წესით ჩამოწერები, ვერ კონტროლდებოდა სასაქონლო მარაგების მოძრაობა, მეწარმის მიერ არ იყო დაცული საქართველოს საგადასახადო კოდექსის 136-ე მუხლის მოთხოვნები და შეუძლებელი იყო დაბეგვრის ობიექტის დადგენა, შემოწმებამ საგადასახადო ვალდებულები განსაზღვრა არაპირდაპირი მეთოდის გამოყენებით. კერძოდ, შეძენილი სასაქონლომატერიალური ფასეულობები დაყოფილ იქნა ჯგუფებად და რეალიზებული პროდუქციის თვითღირებულებაზე გავრცელდა აუდირებული ფასნამატი, საშუალოდ 65,2%. \nგადასახადის გადამხდელის მიერ საჩივარში დაფიქსირებულ პოზიციასთან, საგადასახადო მოთხოვნასა და გადასახადების/გადასახდელების და საგადასახადო სანქციების თანხების დარიცხვის/შემცირების შესახებ ბრძანებაში დაფიქსირებულ თანხებს შორის არსებულ სხვაობასთან და დღგ-ის ჩასათვლელი თანხებით გადასახადის შემცირებისას შეფარდებულ სანქციასთან მიმართებით, შემოსავლების სამსახური ყურადღებას ამახვილებს საქართველოს საგადასახადო კოდექსის 155-ე მუხლის ნორმასა და აუდიტის დეპარტამენტის მიერ მოწოდებულ ინფორმაციაზე, რომლის მიხედვითაც სხვაობა გამოწვეულია საგადასახადო მოთხოვნაში მიმდინარე გადასახდელების ასახვით, შესაბამისი სავადო თარიღების დადგომისას. დღგ-ის ჩასათვლელ თანხებზე სანქციის დარიცხვასთან მიმართებით კი შემოსავლების სამსახური განმარტავს, რომ შემოწმების მიერ დღგ-ის ჩასათვლელი თანხების გათვალისწინების შემთხვევაში გადასახადის გადამხდელს კანონით გათვალისწინებული ჯარიმა არ შეეფარდება, თუმცა საგადასახადო შემოწმების აქტის დანართით ირკვევა, რომ შემოწმებით, რიგ თვეებში, შემცირებული იქნა მეწარმის მიერ დეკლარირებული ჩათვლილი დღგ-ის თანხა, რამაც თავის მხრივ გამოიწვია საქართველოს საგადასახადო კოდექსის 275-ე მუხლით განსაზღვრული ჯარიმის შეფარდება.\nიმის გათვალისწინებით, რომ გადასახადის გადამხდელის არ გააჩნდა სრულყოფილი ბუღალტრული აღრიცხვა, ხოლო სააღრიცხვო დოკუმენტაციით შემოწმებისათვის შეუძლებელი იყო დაბეგვრის ობიექტის დადგენა, შემოსავლების სამსახური მიიჩნევს, რომ არაპირდაპირი მეთოდის გამოყენებით საგადასახადო ვალდებულებების განსაზღვრა, კერძოდ, კომპანიის მიერ რეალიზებული პროდუქციის თვითღირებულების გაანგარიშება, რომელზეც გავრცელდა აუდირებული ფასნამატი საქონლის კატეგორიების შესაბამისად, რამაც გამოიწვია დღგ-ით დასაბეგრი ბრუნვისა და საბოლოოდ დასაბეგრი შემოსავლის განსაზღვრა განხორციელდა მართლზომიერად.\nამასთან, შემოსავლების სამსახური აღნიშნავს, რომ მომჩივანი საჩივარში ვერ უთითებს ფაქტობრივ და სამართლებრივ გარემოებებზე, თუ რა ნაწილში იქნა განსაზღვრული საგადასახადო ვალდებულებები არამართლზომიერად. ხოლო, დავის წარმოების პროცესში არ ყოფილა წარმოდგენილი ისეთი მტკიცებულებები, რომლებიც შეცვლიდა საგადასახადო შემოწმებით დადგენილ გარემოებებს.\nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად საგადასახადო ვალდებულებები განსაზღვრულია კანონმდებლობის მოთხოვნათა დაცვით, წარმოდგენილი საჩივარი აღნიშნულ ნაწილში დაუსაბუთებელია და არ უნდა დაკმაყოფილდეს. \nმე-2 სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 43-ე მუხლის მე-4 ნაწილზე, რომლის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით.\nამავე კოდექსის 270-ე მუხლის პირველი და მე-2 ნაწილების თანახმად:\n1. საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის;\n2. საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 275-ე მუხლის თანახმად: \n1. პირის მიერ საგადასახადო დეკლარაციაში/გაანგარიშებაში გადასახადის თანხის შემცირება, თუ იგი გამოწვეულია საგადასახადო კონტროლის განმახორციელებელი ორგანოს მიერ პირის საგადასახადო ვალდებულების წარმოშობის მომენტის (პერიოდის) შეცვლით, იწვევს პირის დაჯარიმებას შემცირებული გადასახადის თანხის 10 პროცენტის ოდენობით.\n2. საგადასახადო დეკლარაციაში/გაანგარიშებაში გადასახადის თანხის შემცირება, გარდა ამ მუხლის პირველი, 2\n1\n და 2\n2\n ნაწილებით გათვალისწინებული შემთხვევებისა, იწვევს დაჯარიმებას შემცირებული გადასახადის თანხის 50 პროცენტის ოდენობით.\n2 \n1\n .საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტს არ აღემატება, იწვევს დაჯარიმებას შემცირებული გადასახადის თანხის 10 პროცენტის ოდენობით.\n2 \n2\n . საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტზე მეტია და 20 პროცენტს არ აღემატება, იწვევს დაჯარიმებას შემცირებული გადასახადის თანხის 25 პროცენტის ოდენობით.\nსაქართველოს საგადასახადო კოდექსის 272-ე მუხლის პირველი ნაწილის მიხედვით საურავი არის საგადასახადო სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის.\nშემოსავლების სამსახური მიუთითებს საქართველოს საგადასახადო კოდექსის 269-ე მუხლის მე-7 ნაწილზე, რომლის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.\nშემოსავლების სამსახური მიუთითებს საქმეში არსებულ ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები. ამასთან, მომჩივანს არ აქვს წარმოდგენილი საჩივარში მითითებული არგუმენტაციის დამადასტურებელი მტკიცებულებები შემოწმებით განსაზღვრული სანქციის არამართლზომიერებასთან დაკავშირებით.\nზემოაღნიშნული სამართლებრივი ნორმებისა და საქმეზე არსებული მასალების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად დარიცხული სანქცია განსაზღვრულია საგადასახადო კანონმდებლობის შესაბამისად, ამასთან, განსახილველ შემთხვევაში საგადასახადო შემოწმების შედეგად დარიცხული ჯარიმის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება.\nსაქართველოს საგადასახადო კოდექსის 304-ე მუხლის საფუძველზე,\n ვ ბ რ ძ ა ნ ე ბ: \n1. ი/მ \"-------\"-ს (ს/ნ \"-------\") საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/c84e155a-7800-4578-a710-158a7f8eadb0",
        "type": "დოკუმენტი"
    },
    {
        "id": "b74efab0-c4a9-4e7b-a315-559fcb8be998",
        "title": "ბრძანება №2151",
        "date": "2026-02-03T00:00:00",
        "content": "N 2151\n03 თებერვალი 2026\nბ რ ძ ა ნ ე ბ ა\nფ/პ ----- (ს/ნ ----- ) (მის.: ----- )\n2026 წლის 6 იანვრის საჩივრის\nნაწილობრივ დაკმაყოფილების თაობაზე.\nშემოსავლების სამსახურმა დავების განხილვის საბჭოს 2026 წლის 29 იანვრის სხდომაზე (ოქმი N 8) განიხილა ფ/პ ----- (ს/ნ ----- ) 2026 წლის 6 იანვრის N 99778/1/2026 საჩივარი, შემოსავლების სამსახურის აუდიტის დეპარტამენტის 2025 წლის 9 დეკემბრის N 081-323 საგადასახადო მოთხოვნასთან დაკავშირებით.\nსადავო საკითხები:\n﻿1\n. გადასახადის გადამხდელი არ ეთანხმება დღგ-ის დარიცხვას. მიაჩნია, რომ დღგ-ით დასაბეგრი ბრუნვა შეადგენს 68 514 ლარს.\n2\n. გადასახადის გადამხდელი განმარტავს, რომ დღგ-ის გადამხდელად რეგისტრაციის შემდგომ პერიოდში მიღებული აქვს საგადასახადო ანგარიშ - ფაქტურები, რომლის მიხედვით დღგ-ის ჩასათვლელი თანხა შეადგენს 9 363 ლარს. ითხოვს საგადასახადო ანგარიშ - ფაქტურების შესაბამისად დღგ-ის ჩასათვლელი თანხების გათვალისწინებას.\nფაქტობრივი გარემოებები:\nსაქმის მასალებით დგინდება, რომ შემოსავლების სამსახურის აუდიტის დეპარტამენტის 2025 წლის 17 ოქტომბრის N 22059 ბრძანების საფუძველზე ჩატარდა ფ/პ ----- (ს/ნ ----- ) საქმიანობის კამერალური საგადასახადო შემოწმება 2023 წლის 19 სექტემბრიდან 2025 წლის პირველ სექტემბრამდე საანგარიშო პერიოდებში დღგ-ის გადამხდელად სავალდებულო რეგისტრაციის სისწორის დადგენის მიზნით. საგადასახადო შემოწმების შედეგებზე 2025 წლის 4 დეკემბერს შედგა საგადასახადო შემოწმების აქტი, გამოიცა 2025 წლის 9 დეკემბრის N 27071 ბრძანება და ამავე თარიღის N 081-323 საგადასახადო მოთხოვნა, რომლის საფუძველზე გადასახადის გადამხდელს დამატებით გადასახდელად განესაზღვრა სულ 15 570 ლარი, მათ შორის, გადასახადი 10 388 ლარი, ჯარიმა 4 180 ლარი და საურავი 1 002 ლარი.\nსაგადასახადო შემოწმების აქტის მიხედვით დარიცხვა განპირობებულია შემდეგი გარემოებით:\n1\n. გადასახადის გადამხდელის ეკონომიკურ საქმიანობას წარმოადგენს ჩამოსასხმელი ლუდით და ნაყინით ვაჭრობა. შემოწმება განხორციელდა ნაწილობრივ წარმოდგენილი საბანკო ამონაწერების, პოს - ტერმინალებისა და საკონტროლო - სალარო აპარატების შესწავლით. შესამოწმებელ პერიოდში სასაქონლო ზედნადების საფუძველზე შეძენილი საქონლის ღირებულებამ შეადგინა 106 498 ლარი. საკონტროლო - სალარო აპარატისა და პოს - ტერმინალების მეშვეობით გადამხდელს მიღებული ჰქონდა 205 934 ლარის შემოსავალი. გადამხდელის ახსნა - განმარტების თანახმად, მიღებული შემოსავლები არასწორად ასახა (კერძოდ, პოს - ტერმინალებზე შემოსულ თანხებს სალარო აპარატზეც ასახავდა, რომლითაც გაუორმაგდა შემოსავალი). ყოველივე ზემოაღნიშნული ფაქტობრივი გარემოებებიდან გამომდინარე, შემოწმებით შესწავლილ იქნა დღის ჭრილში გამოწერილი საკონტროლო - სალარო აპარატის ჩეკების და პოს - ტერმინალის მონაცემები და სავარაუდოდ გაორმაგებული თანხა 7 283 ლარის ოდენობით გათვალისწინებულ იქნა შემოსავლის გაანგარიშების პროცესში. შესაბამისად, საკონტროლო - სალარო აპარატების და პოს - ტერმინალების მიხედვით მიღებული შემოსავალი 2024 წლის აპრილიდან 2025 წლის სექტემბრამდე სააანგარიშო პერიოდებში დადგინდა 198 651 ლარის ოდენობით, ხოლო დღგ-ის გადამხდელად სავალდებულო რეგისტრაციისთვის განსაზღვრულ 100 000 ლარიან ზღვარს გადამხდელმა გადააჭარბა 2024 წლის 8 სექტემბერს. აღნიშნული პერიოდის შემდგომ განხორციელებული დღგ-ით დასაბეგრი ბრუნვა შეადგენს 83 603 ლარს. შედეგად, გადასახადის გადამხდელს დაერიცხა დღგ და საქართველოს საგადასახადო კოდექსის 282-ე მუხლით განსაზღვრული ჯარიმა.\n2\n. შემოწმების პროცესში დადგინდა, რომ გადამხდელის მიერ შესამოწმებელ პერიოდში დანახარჯები გაწეულია სასაქონლო ზედნადებებით. შესაბამისად, გადამხდელს მიეცა დრო სასაქონლო ზედნადებებით გაწეულ დანახარჯებზე მიეღო ელექტრონული საგადასახადო ანგარიშ - ფაქტურები, რათა შემოწმებას გაეთვალისწინებინა დღგ-ის ჩასათვლელი თანხები. შედეგად, დღგ-ის გადამხდელად რეგისტრაციის შემდგომ პერიოდში გადასახადის გადამხდელის მიერ მიღებული საგადასახადო ანგარიშ - ფაქტურების მიხედვით დღგ-ის ჩასათვლელი თანხა განისაზღვრა 4 660 ლარის ოდენობით.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა უნდა დაკმაყოფილდეს ნაწილობრივ შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-6 ნაწილის მიხედვით, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nპირველ სადავო საკითხთან დაკავშირებით,\n შემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 158-ე მუხლის პირველი ნაწილის თანახმად, დღგ-ით დასაბეგრ პირად (შემდგომ - დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა.\nსაქართველოს საგადასახადო კოდექსის 165-ე მუხლის პირველი და მე-2 ნაწილების თანახმად:\n1\n. დასაბეგრი პირი, თუ ამ კოდექსით სხვა რამ არ არის გათვალისწინებული, ვალდებულია მის მიერ ნებისმიერი უწყვეტი 12 კალენდარული თვის განმავლობაში განხორციელებული დღგ-ით დასაბეგრი საქონლის მიწოდების/მომსახურების გაწევის ოპერაციების ჯამური თანხის 100 000 ლარისთვის გადაჭარბების დღიდან, არაუგვიანეს 2 სამუშაო დღეში დღგ-ის გადამხდელად რეგისტრაციის მიზნით, მიმართოს საგადასახადო ორგანოს.\n2\n. დასაბეგრ პირს დღგ-ის გამოანგარიშების და გადახდის ვალდებულება წარმოეშობა ამ მუხლის პირველი ნაწილით გათვალისწინებული დასაბეგრი ოპერაციის განხორციელების მომენტიდან (ამ ოპერაციის ჩათვლით), რომლის მიხედვითაც დასაბეგრი ოპერაციების ჯამურმა თანხამ 100 000 ლარს გადააჭარბა.\nსაქართველოს საგადასახადო კოდექსის 159-ე მუხლის პირველი ნაწილის „ა“ და „ბ“ ქვეპუნქტების თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება/მომსახურების გაწევა.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:\n1\n. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული\n2\n. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nდადგენილი ფაქტობრივი გარემოებაა, რომ გადამხდელმა, თავისივე განმარტებით, შემოსავლები არასწორად ასახა დეკლარაციაში (კერძოდ, პოს - ტერმინალებზე შემოსულ თანხებს საკონტროლო - სალარო აპარატზეც ასახავდა, რომლითაც გაუორმაგდა შემოსავალი). შემოწმებით შესწავლილ იქნა დღის ჭრილში გამოწერილი საკონტროლო - სალარო აპარატის ჩეკებისა და პოს - ტერმინალის მონაცემები და სავარაუდოდ გაორმაგებული თანხა, 7 283 ლარის ოდენობით, გათვალისწინებულ იქნა შემოსავლის გაანგარიშების პროცესში. შესაბამისად, საკონტროლო - სალარო აპარატებისა და პოს - ტერმინალების მიხედვით მიღებული შემოსავალი დადგინდა 198 651 ლარის ოდენობით, ხოლო დღგ-ის გადამხდელად სავალდებულო რეგისტრაციისთვის განსაზღვრულ 100 000 ლარიან ზღვარს გადააჭარბა 2024 წლის 8 სექტემბერს. აღნიშნული პერიოდის შემდგომ განხორციელებული დღგ-ით დასაბეგრი ბრუნვა შეადგენს 83 603 ლარს.\nშემოსავლების სამსახური აღნიშნავს, რომ საგადასახადო დავის ეტაპზე გადამხდელის მხრიდან არ წარმოდგენილა საჩივარში მითითებული არგუმენტაციის დამადასტურებელი ისეთი დოკუმენტაცია/მტკიცებულება, რომელიც შეცვლიდა შემოწმებით დადგენილ ფაქტობრივ გარემოებებს და გახდებოდა საგადასახადო ვალდებულებების კორექტირების საფუძველი.\nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად საგადასახადო ვალდებულებები განსაზღვრულია კანონმდებლობის მოთხოვნათა დაცვით, წარმოდგენილი საჩივარი პირველ სადავო საკითხთან დაკავშირებით დაუსაბუთებელია და არ უნდა დაკმაყოფილდეს.\nმე-2 სადავო საკითხთან დაკავშირებით,\n შემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 174-ე მუხლის პირველი ნაწილის თანახმად, დღგ-ის ჩათვლა არის დასაბეგრი პირის უფლება, შეიმციროს გადასახდელი დღგ-ის თანხა საქონლის მიწოდებასთან/მომსახურების გაწევასთან დაკავშირებული ხარჯის სხვადასხვა კომპონენტის ღირებულებაზე პირდაპირ მიკუთვნებული დღგ-ის თანხით.\nამავე მუხლის მე-2 ნაწილის თანახმად, დღგ-ის ჩათვლის უფლება წარმოიშობა ჩასათვლელი დღგის თანხის დარიცხვის ვალდებულების წარმოშობის (შესაბამისი ოპერაციის დღგ-ით დაბეგვრის) მომენტიდან.\nხოლო მე-3 ნაწილის თანახმად, დღგ-ის ჩათვლის უფლება აქვს მხოლოდ დღგ-ის გადამხდელად რეგისტრირებულ დასაბეგრ პირს.\nსაქართველოს საგადასახადო კოდექსის 175-ე მუხლის პირველი ნაწილის „ა“, „ბ“ და ,,გ“ ქვეპუნქტების თანახმად, თუ საქონელი/მომსახურება გამიზნულია ან გამოიყენება დღგ-ით დასაბეგრი ოპერაციის განხორციელებისთვის, დასაბეგრ პირს უფლება აქვს ჩაითვალოს:\nა) საქართველოს ტერიტორიაზე სხვა დასაბეგრი პირისგან ამ საქონლის/მომსახურების შეძენისთვის გადახდილი/გადასახდელი დღგ.\nბ) ამ კარის შესაბამისად საქონლის მიწოდებად ან მომსახურების გაწევად განხილულ ოპერაციებთან დაკავშირებით გადასახდელი დღგ.\nგ) საქონლის იმპორტისას გადახდილი/გადასახდელი დღგ.\nსაქართველოს საგადასახადო კოდექსის 176-ე მუხლის პირველი ნაწილის ,,ა“ და „ბ“ ქვეპუნქტების თანახმად, დღგ-ის ჩათვლის მიღების საფუძველია:\nა) ამ კოდექსის 175-ე მუხლის პირველი ნაწილის „ა“ და „ბ“ ქვეპუნქტებითა და მე-2 ნაწილით გათვალისწინებულ შემთხვევებში – საქონლის/მომსახურების შეძენასთან დაკავშირებით ამ კოდექსით დადგენილი წესით გამოწერილი საგადასახადო ანგარიშ-ფაქტურა;\nბ) ამ კოდექსის 175-ე მუხლის პირველი ნაწილის „გ“ ქვეპუნქტით გათვალისწინებულ შემთხვევაში – საქონლის იმპორტთან დაკავშირებით, იმპორტის დეკლარაცია.\n,,გადასახადების ადმინისტრირების შესახებ“ საქართველოს ფინანსთა მინისტრის \n2010 წლის 31 დეკემბრის N 996\n ბრძანებით დამტკიცებული ინსტრუქციის 72-ე მუხლის პირველი ნაწილის თანახმად, თუ საქონელი/მომსახურება გამიზნულია ან გამოიყენება დღგ-ით დასაბეგრი ოპერაციის განხორციელებისთვის, გარდა ჩათვლის უფლების გარეშე გათავისუფლებული დასაბეგრი ოპერაციებისა, დასაბეგრ პირს უფლება აქვს ჩაითვალოს:\nა) საქართველოს ტერიტორიაზე სხვა დასაბეგრი პირისგან ამ საქონლის/მომსახურების შეძენისთვის გადახდილი/გადასახდელი დღგ;\nბ) ანაზღაურების სანაცვლოდ საქონლის მიწოდებად ან მომსახურების გაწევად, განხილულ ოპერაციებთან დაკავშირებით გადასახდელი დღგ;\nგ) საქონლის იმპორტისას გადახდილი/გადასახდელი დღგ;\nხოლო, მე-3 ნაწილის ,,ა“ და ,,ბ“ ქვეპუნქტების თანახმად, დასაბეგრ პირს უფლება არ აქვს ჩაითვალოს:\nა) დღგ, თუ იგი არ არის რეგისტრირებული დღგ-ის გადამხდელად;\nბ) იმ საქონელზე/მომსახურებაზე (გარდა ძირითადი საშუალებებისა) გაწეული ხარჯის ღირებულებაზე მიკუთვნებული დღგ-ის თანხა, რომელიც დასაბეგრი პირის მიერ დღგ-ის გადამხდელად რეგისტრაციამდე პერიოდში გამოყენებულია დასაბეგრ ოპერაციებში.\nსაქართველოს ზოგადი ადმინისტრაციული კოდექსის 96-ე მუხლის თანახმად, ადმინისტრაციული ორგანო ვალდებულია ადმინისტრაციული წარმოებისას გამოიკვლიოს საქმისათვის ყველა მნიშვნელოვანი გარემოება და გადაწყვეტილება მიიღოს ამ გარემოებათა შეფასებისა და ურთიერთშეჯერების საფუძველზე.\nმოქმედი კანონმდებლობის მიხედვით, ინდივიდუალური ადმინისტრაციულ - სამართლებრივი აქტი, რომელიც გამოცემულია წერილობითი სახით, აუცილებელია შეიცავდეს დასაბუთებას, კერძოდ, მასში მითითებული უნდა იყოს ის სამართლებრივი და ფაქტობრივი წანამძღვრები, რომელთა საფუძველზეც გამოიცა იგი. იმ შემთხვევაშიც კი, თუ ადმინისტრაციული ორგანო მოქმედებს დისკრეციული უფლებამოსილების ფარგლებში, იგი ვალდებულია, აქტის დასაბუთებაში მიუთითოს იმ გარემოებებზე, რომლებიც საფუძვლად დაედო მის მიერ მიღებულ გადაწყვეტილებას.\nშემოსავლების სამსახური ყურადღებას ამახვილებს გადასახადის გადამხდელის მიერ საჩივარში წარმოდგენილ არგუმენტზე, რომლის მიხედვით, გადასახადის გადამხდელს დღგ-ის გადამხდელად რეგისტრაციის შემდგომ პერიოდში მიღებული აქვს საგადასახადო ანგარიშ - ფაქტურები, რომლის მიხედვით დღგ-ის ჩასათვლელი თანხა შეადგენს 9 363 ლარს.\nზემოაღნიშნული სამართლებრივი ნორმების, დადგენილი ფაქტობრივი გარემოებებისა და გადასახადის გადამხდელის მიერ წარმოდგენილი არგუმენტაციის გათვალისწინებით, შემოსავლების სამსახური მიიჩნევს, რომ სადავო საკითხი საჭიროებს დამატებით შესწავლას. კერძოდ, დღგ-ის ჩასათვლელი თანხების დაზუსტების მიზნით, გადასახადის გადამხდელს უნდა მიეცეს წინადადება ამ ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს დღგ-ის ჩათვლის უფლების დამადასტურებელი დოკუმენტაცია/მტკიცებულებები. თავის მხრივ, აუდიტის დეპარტამენტს უნდა დაევალოს დამატებით შეისწავლოს როგორც წარმოდგენილი, ასევე, შემოსავლების სამსახურის გადასახადების ადმინისტრირების საინფორმაციო სისტემაში არსებული დღგ-ის ჩათვლის უფლების დამადასტურებელი დოკუმენტები და დღგ-ის ჩათვლის მიღებასთან დაკავშირებით კანონმდებლობით დადგენილი შეზღუდვების გათვალისწინებით, განახორციელოს საგადასახადო ვალდებულებების კორექტირება (შემცირება).\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ:\n1\n. ფ/პ ----- (ს/ნ ----- ) საჩივარი დაკმაყოფილდეს ნაწილობრივ;\n2\n. მე-2 სადავო საკითხთან დაკავშირებით, დღგ-ის ჩასათვლელი თანხების დაზუსტების მიზნით:\nა) გადასახადის გადამხდელს მიეცეს წინადადება ამ ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს დღგ-ის ჩათვლის უფლების დამადასტურებელი დოკუმენტაცია/მტკიცებულებები;\nბ) დაევალოს აუდიტის დეპარტამენტს დამატებით შეისწავლოს როგორც წარმოდგენილი, ასევე, შემოსავლების სამსახურის გადასახადების ადმინისტრირების საინფორმაციო სისტემაში არსებული დღგ-ის ჩათვლის უფლების დამადასტურებელი დოკუმენტები და დღგ-ის ჩათვლის მიღებასთან დაკავშირებით კანონმდებლობით დადგენილი შეზღუდვების გათვალისწინებით, განახორციელოს საგადასახადო ვალდებულებების კორექტირება (შემცირება);\n3\n. დანარჩენ ნაწილში საჩივარი არ დაკმაყოფილდეს;\n4\n. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. N 16) ან სასამართლოში (მის.: ქ. ქუთაისი, ვიქტორ კუპრაძის ქ. N 11), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/b74efab0-c4a9-4e7b-a315-559fcb8be998",
        "type": "დოკუმენტი"
    },
    {
        "id": "e79c7ff6-03fc-40e3-ae7a-4205f5df8cb3",
        "title": "ბრძანება №2182",
        "date": "2026-02-04T00:00:00",
        "content": "N 2182\n04 თებერვალი 2026 \nბრძანება\nშპს „-------“ (ს/ნ „-------“)\n(ფაქტ. მის.:\n„-------“)\n2026 წლის 6 იანვრის საჩივრის\nნაწილობრივ დაკმაყოფილების თაობაზე\nშემოსავლების სამსახურმა დავების განხილვის საბჭოს 2026 წლის 22 იანვრის სხდომაზე (ოქმი №4) განიხილა შპს „-------“ (ს/ნ „-------“) 2026 წლის 6 იანვრის №99776/1/2026 საჩივარი, შემოსავლების სამსახურის აუდიტის დეპარტამენტის 2025 წლის 8 დეკემბრის №006-488 საგადასახადო მოთხოვნასთან დაკავშირებით.\nსადავო საკითხები: \n1. მომჩივანი არ ეთანხმება გამოვლენილი დანაკლისის საბაზრო ფასით მიწოდებად განხილვას და დღგ-სა და მოგების გადასახადში განსაზღვრულ ვალდებულებებს. აცხადებს, რომ კომპანია წარმოადგენს სს „-------“ ფრანჩაიზორს, რომელიც ახორციელებს საცალო ვაჭრობას არასპეციალიზებულ მაღაზიებში, უპირატესად საკვები პროდუქტებით, სასმელებითა და თამბაქოს ნაწარმით. ბუღალტრული აღრიცხვისთვის გამოყენებული აქვს პროგრამა „ბალანსი“, ხოლო საქონლის მოძრაობის აღრიცხვა ხდება პროგრამა 1C-ს მეშვეობით, სადაც თითოეულ საქონელს მინიჭებული აქვს უნიკალური კოდი. უნიკალური კოდის რეგისტრაცია პოგრამაში ხდება ერთიანი სისტემის საფუძველზე სს „-------“ მიერ. პროგრამაში რეგისტრირებულია 9 500-ზე მეტი დასახელების პროდუქცია. საქონლის მიღება ხდება სასაქონლო ზედნადებების საფუძველზე, ხოლო მომწოდებელთან ანგარიშსწორება უმეტესწილად ხორციელდება რეალიზებული პროდუქციის მიხედვით. გარდა ამისა, მიწოდების სახელშეკრულებო პირობა ითვალისწინებს ე.წ. „ქეშბექებს“, რაც დამოკიდებულია შესყიდვის მოცულობაზე. ვინაიდან ფრანჩაიზის შემთხვევაში მომწოდებლებთან შესყიდვებისა და ანგარიშსწორების პირობები რეგულირდება ფრანჩაიზის პირობებიდან გამომდინარე, ყველა შესყიდვის და რეალიზაციის ფაქტი სრულად არის აღრიცხული პროგრამაში. კომპანია რეგულარულად აწარმოებს სმფ-ების შიდა ინვენტარიზაციას, რის შედეგადაც ჩამოწერს ან შემოსავალში იღებს სმფ-ის გამოვლენილ სხვაობას. ზედმეტობის წარმოშობის მიზეზია ძირითადად საქონლის აღრიცხვის დროს გადარევა (ანუ არასწორად აღრიცხვა), რაც ნიშნავს საქონლის ფიზიკური მარაგისა და საბუღალტრო მონაცემების შეუსაბამობას, რასაც იწვევს შეცდომები შეძენის, გაყიდვის, გადაადგილების ან ინვენტარიზაციის დროს, რაც მოითხოვს ინვენტარიზაციის ჩატარებას და სასაქონლო პროგრამაში კორექტირებას (დანაკლისის ან ზედმეტობის აღრიცხვა). გადარევა შეიძლება გამოიწვიოს, ასევე, სკანირების პროცესში დაშვებულმა შეცდომამ, რეალიზაციისას მოლარის მიერ ხელით შეტანილი კოდის უზუსტობამ, მომხმარებლის მიერ საქონლის აწონვისას შეტანილი კოდის უზუსტობამ, მომწოდებლის მიერ გამოწერილ სასაქონლო ზედნადებში საქონლის არასწორად ასახვამ და სხვა. ვინაიდან რეგულარული ინვენტარიზაცია მიმდინარეობს სამუშაო პროცესში, რა დროსაც ხდება პროდუქციის როგორც მიღება, ასევე რეალიზაცია, ამ პროცესს ახლავს თავისი ტექნიკური ხარვეზები. ინვენტარიზაციის პროცესში არის ისეთი შემთხვევებიც, როდესაც გამოვლენილი დანაკლისი მომდევნო თვეში აღირიცხა ზედმეტობით. მიზეზი შეიძლება იყოს საწყობში პროდუქციის გადაადგილება ან ინვენტარიზაციის პროცესში საქონლის ვერ მიგნება. 9 500 დასახელების საქონლის ჭრილში აღნიშნული პროცესების მართვა კომპანიის მხრიდან მნიშვნელოვან ადამიანურ რესურსებს მოითხოვს. შიდა ინვენტარიზაციის შედეგად გამოვლენილი დანაკლისი უმეტესწილად პირდაპირ უკავშირდება ერთ ჯგუფში შემავალი საქონლის გადარევას და უნიკალური კოდის ტექნიკურ თავისებურებებს. ზოგიერთ შემთხვევაში ხდება საქონლის დუბლირება სხვადასხვა უნიკალურ კოდზე. კოდის დუბლირება გამოწვეულია სხვადასხვა მიზეზით, მ.შ. ანბანური/მორფოლოგიური განსხვავებით. საქონლის დასახელება მომწოდებლის მიერ წარმოდგენილ სასაქონლო ზედნადებში შესაძლოა ჩაიწეროს ქართულ ან ლათინურ შრიფტში, ან მცირე ორთოგრაფიული სხვაობით. აღნიშნული გარემოებები სისტემურად იწვევს ახალი უნიკალური კოდის ავტომატურ შექმნას სასაქონლო პროგრამაში. მომჩივანი განმარტავს, რომ შემმოწმებელი სხვა დასაბეგრ საქონლად განიხილავს ერთი და იმავე დასახელების საქონელს, მაშინ როცა დავების განხილვის საბჭოს პრაქტიკით, თუ საქონელს აქვს იგივე ფუნქცია, იგივე დანიშნულება, იგივე საგადასახადო რეჟიმი, ერთი და იგივე მწარმოებელი, მაშინ ასეთი საქონელი მიიჩნევა იმავე სახის სასაქონლო-მატერიალურ ფასეულობად და შეიძლება ასეთი საქონლის ურთიერთგანაშთვა მიუხედავად კოდების განსხვავებისა.\nყოველივე ზემოაღნიშნულის გათვალისწინებით, მომჩივანი მიიჩნევს, რომ შემმოწმებლის მიერ განხორციელდა ერთი და იმავე სახის სმფ-ების არასწორი ინტერპრეტაცია, ერთი და იმავე საქონლის გადარევის უგულებელყოფა, რითიც გადამხდელს შეეზღუდა დაებალანსებინა ერთი და იმავე სახის საქონლის ზედმეტობა დანაკლისით. ასევე, შემმოწმებლის მიერ არ იქნა გათვალისწინებული საქართველოს საგადასახადო კოდექსის 286-ე მუხლის მე-10 ნაწილის მოთხოვნები, რომლითაც გადამხდელს შეეზღუდა უფლება 2%-იანი ზღვარის გათვალისწინებით არ დაებეგრა საქონლის დანაკლისი. ასევე, მომჩივანი აღნიშნავს, რომ შემმოწმებელმა დანაკლისის დასაბეგრად გამოიყენა არაპირდაპირი მეთოდი, მაშინ როცა არ არსებობდა კანონმდებლობით განსაზღვრული საფუძვლები.\n2.უცხოეთის დიპლომატიურ წარმომადგენლებზე საქონლის მიწოდების საფუძველზე დღგ-ში განსაზღვრული საგადასახადო ვალდებულებების ნაწილში, მომჩივანი ითხოვს სანქციისგან გათავისუფლებას საქართველოს საგადასახადო კოდექსის 269-ე მუხლის მე-7 ნაწილის საფუძველზე. აცხადებს, რომ უცხოეთის დიპლომატიური წარმომადგენლობისთვის პირადი საგებლობის საქონლის მიწოდებისას კომპანია კანონმდებლობის შესაბამისად ახდენდა საკრედიტაციო ბარათისა და საკონტროლო-სალარო აპარატის ჩეკზე/ანგარიშ-ქვითარზე ოფიციალური სტატუსის დამადასტურებელი საკრედიტაციო ბარათის ნომრის მითითებას, რომელსაც დიპლომატიური მისიის წარმომადგენელი ადასტურებდა ხელმოწერით, თუმცა აღნიშნული გადამხდელმა შემოწმების პროცესში ვერ წარადგინა, ვინაიდან არ ჰქონდა შენახული ხანდაზმულობის ვადის გათვალისწინებით.\nფაქტობრივი გარემოებები: \nსაქმის მასალებით დგინდება, რომ შემოსავლების სამსახურის აუდიტის დეპარტამენტის 2025 წლის 15 აპრილის №7129 ბრძანების საფუძველზე ჩატარდა შპს „--------“ საქმიანობის გასვლითი საგადასახადო შემოწმება. შესამოწმებელ პერიოდად განისაზღვრა 2024 წლის პირველი იანვრიდან 2025 წლის პირველ თებერვლამდე საანგარიშო პერიოდები. საგადასახადო შემოწმების შედეგებზე 2025 წლის 4 დეკემბერს შედგა საგადასახადო შემოწმების აქტი, გამოიცა 2025 წლის 8 დეკემბრის №26926 ბრძანება და ამავე თარიღის №006–488 საგადასახადო მოთხოვნა, რომლის საფუძველზე გადასახადის გადამხდელს დამატებით გადასახდელად განესაზღვრა სულ 111 464 ლარი, მათ შორის გადასახადი 66 092 ლარი, ჯარიმა 30 177 ლარი და საურავი 15 195 ლარი. \nსაგადასახადო შემოწმების აქტის მიხედვით, სადავო საკითხებთან დაკავშირებით, საგადასახადო ვალდებულებები განსაზღვრულია შემდეგი გარემოებით: \n1. შპს „-------“ საქმიანობაა საცალო ვაჭრობა არასპეციალიზებულ მაღაზიებში, უპირატესად საკვები პროდუქტებით, სასმელებითა და თამბაქოს ნაწარმით. საწარმოს შპს „--------- -სგან“ მიღებული აქვს ფრანჩაიზის უფლება. საგადასახადო შემოწმებით დადგინდა, რომ გადამხდელი რეგულარულად აწარმოებდა სასაქონლო-მატერიალური მარაგების ფაქტობრივი რაოდენობის აღრიცხვას, რის შედეგადაც ჩამოწერდა ან შემოსავალში იღებდა სმფ-ის ფაქტობრივი მონაცემების ბუღალტრულ ნაშთთან შედარებისას გამოვლენილ სხვაობას. აღსანიშნავია, რომ კომპანია აწარმოებდა მარაგების ინდივიდუალურ აღრიცხვას და ბუღალტრულ ჩანაწერებში თითოეულ საქონელს მინიჭებული ჰქონდა უნიკალური კოდი. პროგრამაში განსაზღვრული იყო სურსათისა და არასურსათის კატეგორიები, რომლებიც შემდეგ კიდევ იყოფოდა ქვეჯგუფებად, მაგ.: ხილ-ბოსტანი, რძის პროდუქტები, ბაკალეა და ა.შ. აღწერის შედეგები ფორმირებული იყო ნომენკლატურისა და ჯგუფების ჭრილში. საგადასახადო მიზნებისათვის, გადამხდელს თითოეულ ქვეჯგუფში შემავალი დასაბეგრი საქონლის ჯამური ზედმეტობა განაშთული ჰქონდა ამავე ჯგუფში არსებული სხვა დასაბეგრი საქონლის ჯამური დანაკლისით, ხოლო გათავისუფლებული საქონლის ჯამური ზედმეტობა, ამავე ჯგუფში არსებული სხვა გათავისუფლებული საქონლის ჯამური დანაკლისით. ამასთან, გადამხდელი იყენებდა „სავაჭრო ობიექტებში გამოვლენილი საქონლის (სურსათის) არაარსებითი დანაკარგების დანაკლისად განუხილველობის შესახებ“ მეთოდურ მითითებას და საქონლის (სურსათის) სარეალიზაციო ღირებულებათა (დღგ-ის გარეშე) ჯამის 1%-ს განიხილავდა არაარსებით დანაკლისად. აღნიშნული პრინციპით გაანგარიშებული დანაკლისი ასახული ჰქონდა შესაბამისი პერიოდების დღგ-ისა და მოგების გადასახადის ყოველთვიურ დეკლარაციებში. ამასთან, აღსანიშნავია, რომ გადამხდელის მიერ წარმოდგენილი იყო დანაკლისის ოდენობა მხოლოდ რაოდენობრივად და თვითღირებულებით, პროგრამულად არ იყო შენახული ინფორმაცია დანაკლისის საბაზრო ღირებულებებთან დაკავშირებით.\nსაქართველოს საგადასახადო კოდექსის მე-8 მუხლის მე-11 ნაწილით, 136-ე, 159-ე, 160-ე, 163-ე, 97- ე, 98\n3\n მუხლების და ფაქტობრივი გარემოებების გათვალისწინებით, შემოწმების მიერ გაინაშთა კონკრეტული უნიკალური კოდის მქონე საქონლის გამოვლენილი დანაკლისი ამავე უნიკალური კოდის მქონე საქონლის დაფიქსირებულ ზედმეტობასთან. შედეგად, მიღებული კონკრეტული საქონლის რაოდენობრივი/თანხობრივი სხვაობით, საბაზრო ფასის (საბაზრო ფასი განისაზღვრა დეკლარირებული ფასნამატით) გათვალისწინებით გაიზარდა გადამხდელის მიერ შესაბამის პერიოდებში წარდგენილი დღგ-ისა და მოგების გადასახადების ყოველთვიურ დეკლარაციებში არსებული დასაბეგრი თანხების მოცულობები. შედეგად, გადამხდელს დაერიცხა დღგ, მოგების გადასახადი და საქართველოს საგადასახადო კოდექსის 275-ე მუხლით განსაზღვრული ჯარიმა. \n2. შპს „-------“ ბუღალტრული აღრიცხვა ნაწარმოები ჰქონდა პროგრამა ბალანსში. გადამხდელის მიერ წარმოდგენილი ინფორმაციის დამუშავების შედეგად დადგინდა, რომ გადამხდელს დღგ-ის ჩათვლის უფლებით გათავისუფლებულ ბრუნვებში ასახული ჰქონდა დიპლომატებზე პირადი სარგებლობისათვის საქონლის მიწოდების ოპერაციები. აღნიშნულზე საწარმოს მხრიდან არ იყო გაწერილი საგადასახადო ანგარიშ-ფაქტურები, ასევე, შემოწმების პროცესში გადამხდელის მხრიდან ვერ იქნა წარმოდგენილი დიპლომატების მაიდენტიფიცირებელი მონაცემები, კერძოდ, საკონტროლო-სალარო აპარატით ამობეჭდილი სალაროს ჩეკები და მათზე მითითებული დიპლომატის ოფიციალური სტატუსის დამადასტურებელი სააკრედიტაციო ბარათის ნომრები. \nშემოწმებამ იხელმძღვანელა საქართველოს საგადასახადო კოდექსის 172-ე მუხლის მე-3 ნაწილით, ,,გადასახადების ადმინისტრირების შესახებ“ საქართველოს ფინანსთა მინისტრის 2010 წლის 31 დეკემბრის №996 ბრძანებით დამტკიცებული ინსტრუქციის 68-ე მუხლით და ვინაიდან გადამხდელის მიერ შემოწმების პროცესში ვერ იქნა წარმოდგენილი ზემოაღნიშნული სამართლებრივი ნორმებით განსაზღვრული დოკუმენტაცია/ინფორმაცია, შემოწმების მიერ გადამხდელის პროგრამაში ასახულ დიპლომატებზე რეალიზაციიდან გაიმიჯნა დასაბეგრი და გათავისუფლებული ტიპის საქონელი და დასაბეგრი სმფ დაექვემდებარა დღგ-ის 18%-იან ბრუნვაში გადატანას. აღნიშნულის საფუძველზე გადამხდელს დაერიცხა დღგ და საქართველოს საგადასახადო კოდექსის 275-ე მუხლით განსაზღვრული ჯარიმა.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა უნდა დაკმაყოფილდეს ნაწილობრივ შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-2 ნაწილის მიხედვით, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში. \nპირველ სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის მე-16 მუხლის პირველი ნაწილის თანახმად, საქონლის მიწოდებად ითვლება პირის მიერ სხვა პირისათვის საქონელზე საკუთრების უფლების გადაცემა სასყიდლით (მათ შორის, საქონლის რეალიზაცია, გაცვლა, ხელფასის ან ნატურალური ფორმით ანაზღაურება) ან უსასყიდლოდ.\nსაქართველოს საგადასახადო კოდექსის მე-8 მუხლის მე-11 ნაწილის შესაბამისად, დანაკლისი არის გადასახადის გადამხდელის ბუღალტრულ ჩანაწერებთან შედარებისას გამოვლენილი (მათ შორის, ინვენტარიზაციის საშუალებით) სასაქონლო-მატერიალური ფასეულობების ან/და ძირითადი საშუალებების ნაკლებობა.\nსაქართველოს საგადასახადო კოდექსის 286-ე მუხლის მე-9 ნაწილის თანახმად, გადასახადის გადამხდელთან ამ კოდექსით გათვალისწინებული დანაკლისის გამოვლენა ითვლება მისი აღმოჩენის მომენტში საბაზრო ფასით განხორციელებულ მიწოდებად.\nსაქართველოს საგადასახადო კოდექსის მე-18 მუხლის პირველი, მე-2 და მე-3 ნაწილების თანახმად:\n1. გადასახადებით დაბეგვრის მიზნებისათვის გამოიყენება გარიგებაში საქონლის/მომსახურების ფაქტობრივი ფასი, თუ ამ კოდექსით საბაზრო ფასის ან სხვა ღირებულების გამოყენება არ არის გათვალისწინებული.\n2. საქონლის/მომსახურების საბაზრო ფასად ითვლება ფასი, რომელიც ყალიბდება საქონლის/მომსახურების ბაზარზე იდენტური (ხოლო მისი არარსებობის შემთხვევაში – მსგავსი) საქონლის/მომსახურების მოთხოვნისა და მიწოდების ურთიერთზემოქმედების შედეგად და შესაბამის ბაზარზე იმ პირებს შორის დადებული გარიგების საფუძველზე, რომლებიც ამ კოდექსის მე-19 მუხლის მიხედვით არ არიან ურთიერთდამოკიდებული პირები. ურთიერთდამოკიდებულ პირებს შორის გარიგება მხედველობაში მიიღება მხოლოდ იმ პირობით, რომ მათი ურთიერთდამოკიდებულება გავლენას არ მოახდენს ასეთი გარიგების შედეგებზე.\n3. საქონლის/მომსახურების საბაზრო ფასი განისაზღვრება ბაზარზე ამ საქონლის/მომსახურების მიწოდების მომენტისათვის (ხოლო ასეთის არარსებობის შემთხვევაში – რეალიზაციის მომენტის უახლოესი კალენდარული დღისათვის, რომელიც არა უმეტეს 30 კალენდარული დღით უსწრებს ან მოჰყვება ასეთი საქონლის/მომსახურების რეალიზაციის მომენტს) იდენტურ (მსგავს) საქონელზე/მომსახურებაზე დადებული გარიგების შესახებ, მათ შორის, საერთაშორისო და სხვა ბირჟებზე დაფიქსირებული ფასების შესახებ, ინფორმაციის საფუძველზე.\nსაქართველოს საგადასახადო კოდექსის 96-ე მუხლის „ა“ ქვეპუნქტის მიხედვით, მოგების გადასახადის გადამხდელია რეზიდენტი საწარმო.\nსაქართველოს საგადასახადო კოდექსის 97-ე მუხლის პირველი ნაწილის ,,გ’’ ქვეპუნქტის მიხედვით, რეზიდენტი საწარმოს (გარდა ამ მუხლის მე-2, მე-8 და მე-9 ნაწილებით გათვალისწინებული შემთხვევებისა) მოგების გადასახადით დაბეგვრის ობიექტია უსასყიდლოდ საქონლის მიწოდება/მომსახურების გაწევა ან/და ფულადი სახსრების გადაცემა.\nსაქართველოს საგადასახადო კოდექსის 98\n3\n მუხლის მე-2 ნაწილის თანახმად, ამ კოდექსით გათვალისწინებული სასაქონლო-მატერიალური ფასეულობის ან/და ძირითადი საშუალების დანაკლისი ითვლება მისი გამოვლენის მომენტში ამ საქონლის უსასყიდლოდ მიწოდებად.\nსაქართველოს საგადასახადო კოდექსის 159-ე მუხლის პირველი ნაწილის თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება.\nსაქართველოს საგადასახადო კოდექსის 160-ე მუხლის მესამე ნაწილის „თ“ ქვეპუნქტის თანახმად, ანაზღაურების სანაცვლოდ, საქონლის მიწოდებად ასევე განიხილება ამ კოდექსით გათვალისწინებული დანაკლისი. \nსაქართველოს საგადასახადო კოდექსის 163-ე მუხლის მესამე ნაწილის „დ“ ქვეპუნქტის თანახმად, ამ კოდექსის 160-ე მუხლის მე-3 ნაწილის „თ“ ქვეპუნქტით გათვალისწინებულ შემთხვევაში, დღგ-ით დაბეგვრა ხორციელდება ამ კოდექსით გათვალისწინებული დანაკლისის გამოვლენის მომენტში.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/ მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც. \nამავე მუხლის მე-2 ნაწილის „ბ“ ქვეპუნქტის თანახმად, ამ კოდექსის 160-ე მუხლის მე-3 ნაწილის „ვ“ და „თ“ ქვეპუნქტებით გათვალისწინებულ შემთხვევებში, დღგ-ით დასაბეგრი თანხა არის საქონლის საბაზრო ფასი, დღგ-ის გარეშე.\nსაქართველოს საგადასახადო კოდექსის 157-ე მუხლის „რ და რ.ა“ პუნქტების თანახმად, საბაზრო ფასი არის ფასი, რომელიც გადასახდელი იქნებოდა მომხმარებლის მიერ შესაბამის დროს ამ საქონლის ან მომსახურების შესყიდვისას იმავე დონის ბაზარზე, სადაც თავისუფალი კონკურენციისა და სუბიექტების ეკონომიკური დამოუკიდებლობის პირობებში ხორციელდება საქონლის მიწოდება ან მომსახურების გაწევა და, სადაც ეს ოპერაცია იბეგრება დღგ-ით. თუ შეუძლებელია საქონლის ან მომსახურების შედარებითი ფასის დადგენა, დღგ-ის მიზნისთვის საბაზრო ფასი არის საქონლისთვის ფასი, რომელიც არ უნდა იყოს ამ ან ანალოგიური საქონლის შესყიდვის ფასზე ნაკლები, ხოლო, თუ შესყიდვის ფასი არ არსებობს, ამ საქონლის წარმოების ღირებულება მისი მიწოდების მომენტში.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაგადასახადო შემოწმებით დადგენილია, რომ კომპანია აწარმოებდა მარაგების ინდივიდუალურ აღრიცხვას და ბუღალტრულ ჩანაწერებში თითოეულ საქონელს მინიჭებული ჰქონდა უნიკალური კოდი. პროგრამაში განსაზღვრული იყო სურსათისა და არასურსათის კატეგორიები, რომლებიც შემდეგ კიდევ იყოფოდა ქვეჯგუფებად, მაგ.: ხილ-ბოსტანი, რძის პროდუქტები, ბაკალეა და ა.შ. აღწერის შედეგები ფორმირებული იყო ნომენკლატურისა და ჯგუფების ჭრილში. საგადასახადო მიზნებისათვის, გადამხდელს თითოეულ ქვეჯგუფში შემავალი დასაბეგრი საქონლის ჯამური ზედმეტობა განაშთული ჰქონდა ამავე ჯგუფში არსებული სხვა დასაბეგრი საქონლის ჯამური დანაკლისით, ხოლო გათავისუფლებული საქონლის ჯამური ზედმეტობა, ამავე ჯგუფში არსებული სხვა გათავისუფლებული საქონლის ჯამური დანაკლისით. ამასთან, გადამხდელი იყენებდა „სავაჭრო ობიექტებში გამოვლენილი საქონლის (სურსათის) არაარსებითი დანაკარგების დანაკლისად განუხილველობის შესახებ“ მეთოდურ მითითებას და საქონლის (სურსათის) სარეალიზაციო ღირებულებათა (დღგ-ის გარეშე) ჯამის 1%-ს განიხილავდა არაარსებით დანაკლისად. აღნიშნული პრინციპით გაანგარიშებული დანაკლისი ასახული ჰქონდა შესაბამისი პერიოდების დღგ-ისა და მოგების გადასახადის ყოველთვიურ დეკლარაციებში. ამასთან, აღსანიშნავია, რომ გადამხდელის მიერ წარმოდგენილი იყო დანაკლისის ოდენობა მხოლოდ რაოდენობრივად და თვითღირებულებით, პროგრამულად არ იყო შენახული ინფორმაცია დანაკლისის საბაზრო ღირებულებებთან დაკავშირებით. შემოწმების მიერ გაინაშთა კონკრეტული უნიკალური კოდის მქონე საქონლის გამოვლენილი დანაკლისი ამავე უნიკალური კოდის მქონე საქონლის დაფიქსირებულ ზედმეტობასთან. შედეგად, მიღებული კონკრეტული საქონლის რაოდენობრივი/თანხობრივი სხვაობით, საბაზრო ფასის (საბაზრო ფასი განისაზღვრა დეკლარირებული სარეალიზაციო ფასით) გათვალისწინებით გაიზარდა გადამხდელის მიერ შესაბამის პერიოდებში წარდგენილი დღგ-ისა და მოგების გადასახადების ყოველთვიურ დეკლარაციებში არსებული დასაბეგრი თანხების მოცულობები.\nშემოსავლების სამსახური აღნიშნავს, რომ ვინაიდან გადამხდელის მიერ წარმოდგენილი იყო დანაკლისის ოდენობა მხოლოდ რაოდენობრივად და თვითღირებულებით და პროგრამულად არ იყო შენახული ინფორმაცია დანაკლისის საბაზრო ღირებულებებთან დაკავშირებით, შემოწმების მიერ საბაზრო ფასის განსაზღვრა დეკლარირებული სარეალიზაციო ფასის გათვალისწინებით მართლზომიერია. ამასთან, შემოწმებით გამოვლენილ საქონლის რაოდენობრივ/თანხობრივ სხვაობაზე საბაზრო ფასის გავრცელება, რამაც გამოიწვია გადამხდელის მიერ შესაბამის პერიოდებში წარდგენილი დღგ-ისა და მოგების გადასახადის ყოველთვიურ დეკლარაციებში არსებული დასაბეგრი თანხების მოცულობების გაზრდა კანონმდებლობის შესაბამისია. \nმომჩივნის არგუმენტაციასთან დაკავშირებით, რომლითაც აცხადებს, რომ შემოწმებამ უგულვებელყო საქართველოს საგადასახადო კოდექსის 286-ე მუხლის მე-10 ნაწილის მოთხოვნები და შეეზღუდა უფლება 2% ზღვარის გათვალისწინებით არ დაებეგრა საქონლის დანაკლისი, შემოსავლების სამსახური განმარტავს, რომ აღნიშნული მუხლი ეხება სანქციის შეფარდებას, რასაც განსახილველ შემთხვევაში ადგილი არ აქვს.\nამასთან, შემოსავლების სამსახური ყურადღებას ამახვილებს მომჩივნის არგუმენტზე, რომლის თანახმად, კომპანია ვაჭრობს „ღია საწყობის“ პრინციპით და ქურდობის, თაღლითობის და შეცდომების შედეგად არსებული გარკვეული ოდენობის დანაკლისი მსგავსი ტიპის საწარმოს ეკონომიკური საქმიანობის განუყოფელი ნაწილია. გადამხდელის მითითებით, შემოწმების მიმდინარეობის ეტაპზე გათვალისწინებული არ ყოფილა არასასურსათო საქონლის დანაკლისები, „სავაჭრო ობიექტებში გამოვლენილი არასასურსათო საქონლის არაარსებითი დანაკარგების დანაკლისად განუხილველობის შესახებ“ შემოსავლების სამსახურის უფროსის 2022 წლის 13 ოქტომბრის №26094 ბრძანებით დამტკიცებული მეთოდური მითითების შესაბამისად. აღნიშნული მეთოდური მითითების თანახმად „არაარსებითი დანაკარგი არის გადასახადის გადამხდელის სავაჭრო ობიექტებში მიმდინარე კალენდარული წლის განმავლობაში გამოვლენილი არასასურსათო საქონლის დანაკლისის ჯამი, რომლის საბაზრო ღირებულება (დღგ-ის გარეშე) არ აღემატება წინა კალენდარული წლის განმავლობაში გადასახადის გადამხდელის სავაჭრო ობიექტებიდან რეალიზებული, მათ შორის დანაკლისად დაბეგრილი, არასასურსათო საქონლის სარეალიზაციო ღირებულებათა (დღგ-ის გარეშე) ჯამის 0,5 %-ს, გარდა ამავე მეთოდური მითითების მე-6 მუხლით გათვალისწინებული შემთხვევისა”. შესამოწმებელ პერიოდში წინა კალენდარული წლის განმავლობაში კომპანიის სავაჭრო ობიექტებიდან რეალიზებული, მათ შორის დანაკლისად დაბეგრილი, არასასურსათო საქონლის სარეალიზაციო ღირებულება შეადგენს 1 165 607 ლარს. ამავდროულად, საგადასახადო ორგანოს მიერ გამოვლენილი და დაბეგრილი არასასურსათო საქონლის დანაკლისის სრული ღირებულება 35 450 ლარია, რაც არასასურსათო საქონლის რეალიზაციის მხოლოდ 3.04%-ს შეადგენს.\nშემოსავლების სამსახური მიუთითებს საქართველოს ზოგადი ადმინისტრაციული კოდექსის 96–ე მუხლზე, რომლის თანახმად, ადმინისტრაციული ორგანო ვალდებულია ადმინისტრაციული წარმოებისას გამოიკვლიოს საქმისათვის ყველა მნიშვნელოვანი გარემოება და გადაწყვეტილება მიიღოს ამ გარემოებათა შეფასებისა და ურთიერთშეჯერების საფუძველზე, რისთვისაც ზოგადი ადმინისტრაციული კოდექსის 97–ე მუხლის თანახმად, მტკიცებულებათა გამოკვლევისათვის უფლებამოსილია გამოითხოვოს საქმესთან დაკავშირებული დოკუმენტები, შეაგროვოს ცნობები, მოუსმინოს დაინტერესებულ მხარეებს, დანიშნოს ექსპერტიზა, გამოიყენოს აუცილებელი დოკუმენტები და აქტები, მტკიცებულებათა შეგროვების, გამოკვლევის და შეფასების მიზნით მიმართოს კანონმდებლობით გათვალისწინებულ სხვა ზომებს. საქართველოს ზოგადი ადმინისტრაციული კოდექსის 96–ე მუხლის მე–2 ნაწილის თანახმად, დაუშვებელია, ინდივიდუალური ადმინისტრაციულ-სამართლებრივი აქტის გამოცემას საფუძვლად დაედოს ისეთი გარემოება ან ფაქტი, რომელიც კანონით დადგენილი წესით არ არის გამოკვლეული ადმინისტრაციული ორგანოს მიერ.\nზემოაღნიშნული სამართლებრივი ნორმების საქმეში არსებული მასალებისა და გადასახადის გადამხდელის არგუმენტაციის გათვალისწინებით, პირველ სადავო საკითხთან დაკავშირებით, შემოსავლების სამსახურმა მიიჩნია, რომ უნდა დაევალოს აუდიტის დეპარტამენტს სადავო საკითხი შეისწავლოს შემოსავლების სამსახურის უფროსის 2022 წლის 13 ოქტომბრის №26094 ბრძანებით დამტკიცებული „სავაჭრო ობიექტებში გამოვლენილი არასასურსათო საქონლის არაარსებითი დანაკარგების დანაკლისად განუხილველობის შესახებ“ მეთოდური მითითების მიხედვით და შესწავლის შედეგების გათვალისწინებით, სათანადო საფუძვლების არსებობის შემთხვევაში განახორციელოს საგადასახადო ვალდებულებების კორექტირება (შემცირება).\nმე-2 სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 43-ე მუხლის მე-4 ნაწილზე, რომლის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა. \nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით.\nსაქართველოს საგადასახადო კოდექსის 270-ე მუხლის პირველი ნაწილის თანახმად, საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის. ამავე მუხლის მე-2 ნაწილის თანახმად, საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 272-ე მუხლის პირველი ნაწილის თანახმად, საურავი არის საგადასახადო სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის. \nსაქართველოს საგადასახადო კოდექსის 275-ე მუხლის თანახმად:\n1. პირის მიერ საგადასახადო დეკლარაციაში/გაანგარიშებაში გადასახადის თანხის შემცირება, თუ იგი გამოწვეულია საგადასახადო კონტროლის განმახორციელებელი ორგანოს მიერ პირის საგადასახადო ვალდებულების წარმოშობის მომენტის (პერიოდის) შეცვლით, იწვევს პირის დაჯარიმებას შემცირებული გადასახადის თანხის 10 პროცენტის ოდენობით.\n2. საგადასახადო დეკლარაციაში/გაანგარიშებაში გადასახადის თანხის შემცირება, გარდა ამ მუხლის პირველი, 2\n1\n და 2\n2\n ნაწილებით გათვალისწინებული შემთხვევებისა, იწვევს დაჯარიმებას შემცირებული გადასახადის თანხის 50 პროცენტის ოდენობით.\n2 \n1\n .საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტს არ აღემატება, იწვევს დაჯარიმებას შემცირებული გადასახადის თანხის 10 პროცენტის ოდენობით.\n2 \n2 \n. საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტზე მეტია და 20 პროცენტს არ აღემატება, იწვევს დაჯარიმებას შემცირებული გადასახადის თანხის 25 პროცენტის ოდენობით. \nსაქართველოს საგადასახადო კოდექსის 269-ე მუხლის მე-7 ნაწილის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.\nშემოსავლების სამსახური განმარტავს, რომ გადასახადის გადამხდელის კეთილსინდისიერება უკავშირდება მის მიერ დაშვებულ შეცდომას, გადამხდელი კეთილსინდისიერია იმ შემთხვევაში თუ სამართალდარღვევა გამოწვეულია მის მიერ დაშვებული შეცდომით (არცოდნით). კეთილსინდისიერება გულისხმობს პირის სუბიექტურ დამოკიდებულებას მის მიერ ჩადენილი ქმედებისადმი. პირი მოქმედებს საპატიებელი შეცდომის პირობებში ანუ მან არ იცოდა და არც შეიძლებოდა სცოდნოდა, რომ ჩადიოდა აკრძალულ ქმედებას (სამართალდარღვევას). საქართველოს საგადასახადო კოდექსის 269-ე მუხლის მე-7 ნაწილის მიზანია საგადასახადო პასუხისმგებლობისგან გაათავისუფლოს პირი, რომელიც სამართლებრივი შეცდომის არეალში მოქმედებდა, რადგან სამართლებრივი შეცდომის დროს პირი არასწორად აფასებს ჩადენილი ქმედების სამართლებრივ არსს და ამ ქმედებით გამოწვეულ სამართლებრივ შედეგს.\nშემოსავლების სამსახური მიუთითებს ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები, ამასთან, მომჩივანი ვერ უთითებს ფაქტობრივ და სამართლებრივ გარემოებებზე, რომლითაც დადასტურდება, რომ გადასახადის გადამხდელი საგადასახადო ვალდებულებების არაჯეროვნად შესრულებისას მოქმედებდა სამართლებრივი შეცდომის არეალში. შესაბამისად, საგადასახადო შემოწმების შედეგად უცხოეთის დიპლომატიურ წარმომადგენლებზე საქონლის მიწოდების საფუძველზე დღგ-ში განსაზღვრულ საგადასახადო ვალდებულებების ნაწილში დარიცხული სანქციის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება.\nსაქართველოს საგადასახადო კოდექსის 304-ე მუხლის საფუძველზე,\n ვ ბ რ ძ ა ნ ე ბ :\n1. შპს „-------“ (ს/ნ „-------“) საჩივარი დაკმაყოფილდეს ნაწილობრივ;\n2. პირველ სადავო საკითხთან დაკავშირებით, დაევალოს აუდიტის დეპარტამენტს სადავო საკითხი შეისწავლოს შემოსავლების სამსახურის უფროსის 2022 წლის 13 ოქტომბრის №26094 ბრძანებით დამტკიცებული „სავაჭრო ობიექტებში გამოვლენილი არასასურსათო საქონლის არაარსებითი დანაკარგების დანაკლისად განუხილველობის შესახებ“ მეთოდური მითითების მიხედვით და შესწავლის შედეგების გათვალისწინებით, სათანადო საფუძვლების არსებობის შემთხვევაში განახორციელოს საგადასახადო ვალდებულებების კორექტირება (შემცირება);\n3. დანარჩენ ნაწილში საჩივარი არ დაკმაყოფილდეს;\n4. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/e79c7ff6-03fc-40e3-ae7a-4205f5df8cb3",
        "type": "დოკუმენტი"
    },
    {
        "id": "b2946af8-c522-4ba4-81d7-60e2570ddcf1",
        "title": "ბრძანება №99701/1/2025",
        "date": "2026-02-04T00:00:00",
        "content": "№ 99701/1/2025\n04 თებერვალი 2026\nგ ა დ ა წ ყ ვ ე ტ ი ლ ე ბ ა\nმომჩივანი:ი/მ „------“ (ს/ნ -----) \nმოპასუხე: \n \nაუდიტის დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ, 30.01.2026 წელს განიხილა და მიიღო გადაწყვეტილება ი/მ ----- 30.12.2025 წელს რეგისტრირებულ საჩივარზე (რეგისტრაციის №99701/1/2025). \nდავის საგანი:\n1. დღგ-ის გადამხდელად სავალდებულო რეგისტრაციის თარიღი;\n2. ჩასათვლელი საგადასახადო ანგარიშ-ფაქტურების გაუთვალისწინებლობა;\n3. დაკისრებული სანქციებისგან გათავისუფლება საგადასახადო კოდექსის 269-ე მუხლის მე-7 ნაწილის საფუძველზე.\nგასაჩივრებული გადაწყვეტილება:\n1. აუდიტის დეპარტამენტის 2025 წლის 7 ნოემბრის №002-160 საგადასახადო მოთხოვნა;\n2. შემოსავლების სამსახურის 2025 წლის 23 დეკემბრის №28094 ბრძანება.\nდარიცხული თანხა: 54 519.16 ლარი.\nმათ შორის:\nდღგ - 31 155.82\nჯარიმა - 14 893.86\nსაურავი - 8 469.48\nპროცედურული გარემოებები\nშემოსავლების სამსახურის აუდიტის დეპარტამენტის 2025 წლის 17 ოქტომბრის №22202 ბრძანების საფუძველზე ჩატარდა მომჩივნის საქმიანობის კამერალური თემატური საგადასახადო შემოწმება 2022 წლის 1 იანვრიდან 2025 წლის 1 სექტემბრამდე საანგარიშო პერიოდების დღგ-ის გადამხდელად სავალდებულო რეგისტრაციის სისწორის დადგენის მიზნით. შემოწმების შედეგები აისახა 2025 წლის 6 ნოემბრის საგადასახადო შემოწმების აქტში, რომლის საფუძველზე გამოიცა აუდიტის დეპარტამენტის 2025 წლის 7 ნოემბრის №24614 ბრძანება და №002-160 საგადასახადო მოთხოვნა. მომჩივანს დამატებით გადასახდელად განესაზღვრა 54 519.16 ლარი.\nაღნიშნული საგადასახადო მოთხოვნა 2025 წლის 6 დეკემბერს გასაჩივრდა შემოსავლების სამსახურში, რომელმაც 2025 წლის 23 დეკემბრის №28094 ბრძანებით არ დააკმაყოფილა საჩივარი, რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში.\nსადავო საკითხები:\n1. დღგ-ის გადამხდელად სავალდებულო რეგისტრაციის თარიღი\nფაქტების აღწერა\nმომჩივანი არ არის რეგისტრირებული დღგ-ის გადამხდელად. შემოსავლების სამსახურის გადასახადების ადმინისტრირების საინფორმაციო სისტემაში არსებული მონაცემებით (სასაქონლო ზედნადებები) დადგინდა, რომ გადასახადის გადამხდელის მიერ უწყვეტი 12 კალენდარული თვის განმავლობაში მიღებულმა შემოსავალმა გადააჭარბა 100 000 ლარს. მომჩივნის მიერ ეკონომიკური საქმიანობის ფარგლებში განხორციელებული საქონლის/მომსახურების მიწოდება საგადასახადო კოდექსის შესაბამისად არ არის გათავისუფლებული დღგ-ისგან. საგადასახადო კოდექსის 165-ე, 159-ე მუხლების საფუძველზე, მეწარმეს დღგ-ის სავალდებულო რეგისტრაციის თარიღად განესაზღვრა 2023 წლის 10 აპრილი. შედეგად, დასაბეგრი ოპერაციის განხორციელების მომენტიდან მიღებული შემოსავალი - 297 877 ლარი (დღგ-ის გარეშე) დაიბეგრა დღგ-ით. მომჩივანს ასევე დაეკისრა ჯარიმა საგადასახადო კოდექსის 282-ე მუხლის პირველი ნაწილის საფუძველზე.\nშემოსავლების სამსახურის გადაწყვეტილების შინაარსი\nშემოსავლების სამსახური მიუთითებს საგადასახადო კოდექსის 302-ე, 158-ე, 165-ე, 159-ე, 163-ე, 164- ე, 43-ე მუხლებზე და საქმეში არსებული ფაქტობრივი გარემოებების გათვალისწინებით განმარტავს, რომ საგადასახადო ორგანოს მიერ მართლზომიერად განხორციელდა მეწარმის დღგ-ის გადამხდელად სავალდებულო რეგისტრაციის თარიღის განსაზღვრა და შესაბამისად დაბეგვრა. ამასთან, გადასახადის გადამხდელს დავის წარმოების პროცესშიც არ აქვს წარდგენილი ისეთი არგუმენტები/მტკიცებულებები, რომლებიც შეცვლიდა საგადასახადო შემოწმების აქტით დადგენილ ფაქტობრივ გარემოებებს.\nზემოაღნიშნული ფაქტობრივი გარემოებების და სამართლებრივი ნორმების გათვალისწინებით, შემოსავლების სამსახურმა მიიჩნია, რომ აუდიტის დეპარტამენტის მიერ საგადასახადო ვალდებულებები განსაზღვრულია საგადასახადო კანონმდებლობის შესაბამისად და არ არსებობს საჩივრის დაკმაყოფილების სამართლებრივი საფუძველი. \nმომჩივნის არგუმენტაცია\nარასწორად არის გაანგარიშებული დღგ-ის გადამხდელად რეგისტრაციის პერიოდი.\nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი ამ ნაწილში არ უნდა დაკმაყოფილდეს შემდეგ გარემოებათა გამო:\nსაგადასახადო კოდექსის 158-ე მუხლის პირველი ნაწილის თანახმად, დღგ-ით დასაბეგრ პირად (შემდგომ - დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა.\nსაგადასახადო კოდექსის 165-ე მუხლის პირველი ნაწილის შესაბამისად, დასაბეგრი პირი, თუ ამ კოდექსით სხვა რამ არ არის გათვალისწინებული, ვალდებულია მის მიერ ნებისმიერი უწყვეტი 12 კალენდარული თვის განმავლობაში განხორციელებული დღგ-ით დასაბეგრი საქონლის მიწოდების/მომსახურების გაწევის ოპერაციების ჯამური თანხის 100 000 ლარისთვის გადაჭარბების დღიდან, არაუგვიანეს 2 სამუშაო დღეში დღგ-ის გადამხდელად რეგისტრაციის მიზნით, მიმართოს საგადასახადო ორგანოს.\nამავე მუხლის მე-2 ნაწილის მიხედვით, დასაბეგრ პირს დღგ-ის გამოანგარიშების და გადახდის ვალდებულება წარმოეშობა ამ მუხლის პირველი ნაწილით გათვალისწინებული დასაბეგრი ოპერაციის განხორციელების მომენტიდან (ამ ოპერაციის ჩათვლით), რომლის მიხედვითაც დასაბეგრი ოპერაციების ჯამურმა თანხამ 100 000 ლარს გადააჭარბა.\nსაგადასახადო კოდექსის 159-ე მუხლის პირველი ნაწილის „ა“ და „ბ“ ქვეპუნქტების თანახმად, დღგით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება/მომსახურების გაწევა.\nსაგადასახადო კოდექსის 163-ე მუხლის პირველი და მე-2 ნაწილების შესაბამისად: \n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაგადასახადო კოდექსის 164-ე მუხლის პირველი ნაწილის მიხედვით, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსადავო საკითხზე წარმოდგენილია აუდიტის დეპარტამენტის 13.01.2026 წლის №----- წერილი, სადაც მითითებულია, რომ მომჩივანი არ არის რეგისტრირებული დღგ-ის გადამხდელად. შემოწმების მიმდინარეობისას შესწავლილი იქნა შემოსავლების სამსახურის ერთიან ელექტრონულ საინფორმაციო სისტემაში წარდგენილი მონაცემები (სასაქონლო ზედნადებები), რის მიხედვითაც დადგინდა, რომ გადასახადის გადამხდელის მიერ უწყვეტი 12 კალენდარული თვის განმავლობაში მიღებულმა შემოსავალმა გადააჭარბა 100 000 ლარს. მომჩივნის მიერ ეკონომიკური საქმიანობის ფარგლებში განხორციელებული საქონლის/მომსახურების მიწოდება საგადასახადო კოდექსის შესაბამისად არ არის გათავისუფლებული დღგ-ისგან. საგადასახადო კოდექსის 165-ე და 159-ე მუხლების საფუძველზე, მეწარმეს დღგ-ის გადამხდელად სავალდებულო რეგისტრაციის თარიღად განესაზღვრა 2023 წლის 10 აპრილი. შედეგად, დასაბეგრი ოპერაციის განხორციელების მომენტიდან მის მიერ მიღებული შემოსავალი - 297 877 ლარი (დღგ-ის გარეშე) დაიბეგრა დღგ-ით. ასევე, დღგ-ის გადამხდელად რეგისტრაციის გარეშე საქმიანობისთვის, მომჩივანს დაეკისრა საგადასახადო კოდექსის 282-ე მუხლის პირველი ნაწილით გათვალისწინებული ჯარიმა.\nამასთან, გადასახადის გადამხდელს არ წარმოუდგენია რაიმე მტკიცებულება ან/და არგუმენტირებული დასაბუთება, რაც შეცვლიდა შემოწმებით დადგენილ გარემოებებს და გახდებოდა დარიცხული თანხების კორექტირების საფუძველი.\nზემოაღნიშნული სამართლებრივი ნორმებისა და ფაქტობრივი გარემოებების საფუძველზე, მხარეთა არგუმენტაციის გათვალისწინებით, საბჭომ მიიჩნია, რომ ამ ნაწილში შემოსავლების სამსახურის სადავო ბრძანება მართლზომიერია, არ არსებობს მისი გაუქმების და მომჩივნის მოთხოვნის დაკმაყოფილების საფუძველი.\n2. ჩასათვლელი საგადასახადო ანგარიშ-ფაქტურების გაუთვალისწინებლობა\nფაქტების აღწერა\nშემოწმების პროცესში გაანგარიშდა შესამოწმებელ პერიოდში ჩასათვლელი დღგ-ის თანხა რეგისტრაციის შემდგომ შეძენილ საქონელზე, რაზეც გამოწერილია საგადასახადო ანგარიშ-ფაქტურები. საგადასახადო კოდექსის 174-ე, 175-ე და 176-ე მუხლების საფუძველზე, განხორციელდა დღგ-ის თანხის ჩათვლა.\nშემოსავლების სამსახურის გადაწყვეტილების შინაარსი \nშემოსავლების სამსახური მიუთითებს საგადასახადო კოდექსის 174-ე, 175-ე, 176-ე, 43-ე მუხლებზე და აღნიშნავს, რომ საქმეში არსებული ფაქტობრივი გარემოებების თანახმად, შემოწმების პროცესში დღგის გადამხდელად რეგისტრაციის შემდგომ შეძენილ საქონელზე, რომლებზეც გამოწერილი იყო საგადასახადო ანგარიშ-ფაქტურები, შემოწმებით განხორციელდა დღგ-ის თანხის ჩათვლა. \nამასთან, აუდიტის დეპარტამენტის მიერ მიწოდებული ინფორმაციის თანახმად, შესამოწმებელ პერიოდში მომჩივნის მიერ მიღებული საგადასახადო ანგარიშ-ფაქტურების შესაბამისი დღგ-ის თანხა სრულად იქნა ჩათვლილი საგადასახადო ორგანოს მიერ, ხოლო დღეის მდგომარეობით (11.12.2025 წელი) გადასახადის გადამხდელს არ უფიქსირდება შესამოწმებელ პერიოდზე დამატებით მიღებული საგადასახადო ანგარიშ-ფაქტურები.\nზემოაღნიშნული ფაქტობრივი გარემოებების და სამართლებრივი ნორმების გათვალისწინებით, შემოსავლების სამსახურმა მიიჩნია, რომ აუდიტის დეპარტამენტის მიერ საგადასახადო ვალდებულებები განსაზღვრულია საგადასახადო კანონმდებლობის შესაბამისად და არ არსებობს საჩივრის დაკმაყოფილების სამართლებრივი საფუძველი. \nმომჩივნის არგუმენტაცი\nარ არის გათვალისწინებული ჩასათვლელი საგადასახადო ანგარიშ-ფაქტურები.\nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი ამ ნაწილში არ უნდა დაკმაყოფილდეს შემდეგ გარემოებათა გამო:\nსაგადასახადო კოდექსის 174-ე მუხლის პირველი, მე-2 და მე-3 ნაწილების თანახმად, დღგ-ის ჩათვლა არის დასაბეგრი პირის უფლება, შეიმციროს გადასახდელი დღგ-ის თანხა საქონლის მიწოდებასთან/მომსახურების გაწევასთან დაკავშირებული ხარჯის სხვადასხვა კომპონენტის ღირებულებაზე პირდაპირ მიკუთვნებული დღგ-ის თანხით. დღგ-ის ჩათვლის უფლება წარმოიშობა ჩასათვლელი დღგ-ის თანხის დარიცხვის ვალდებულების წარმოშობის (შესაბამისი ოპერაციის დღგ-ით დაბეგვრის) მომენტიდან. დღგ-ის ჩათვლის უფლება აქვს მხოლოდ დღგ-ის გადამხდელად რეგისტრირებულ დასაბეგრ პირს.\nსაგადასახადო კოდექსის 175-ე მუხლის პირველი ნაწილის „ა“ ქვეპუნქტის თანახმად, თუ საქონელი/მომსახურება გამიზნულია ან გამოიყენება დღგ-ით დასაბეგრი ოპერაციის განხორციელებისთვის, დასაბეგრ პირს უფლება აქვს ჩაითვალოს საქართველოს ტერიტორიაზე სხვა დასაბეგრი პირისგან ამ საქონლის/მომსახურების შეძენისთვის გადახდილი/გადასახდელი დღგ. \nსაგადასახადო კოდექსის 176-ე მუხლის პირველი ნაწილის „ა“ ქვეპუნქტის შესაბამისად, დღგ-ის ჩათვლის მიღების საფუძველია ამ კოდექსის 175-ე მუხლის პირველი ნაწილის „ა“ და „ბ“ ქვეპუნქტებითა და მე-2 ნაწილით გათვალისწინებულ შემთხვევებში – საქონლის/მომსახურების შეძენასთან დაკავშირებით ამ კოდექსით დადგენილი წესით გამოწერილი საგადასახადო ანგარიშ-ფაქტურა.\nმოპასუხის განმარტებით, შესამოწმებელ პერიოდში მომჩივნის მიერ მიღებული საგადასახადო ანგარიშ-ფაქტურების შესაბამისი დღგ-ის თანხა სრულად იქნა ჩათვლილი საგადასახადო ორგანოს მიერ. \nამასთან, გადასახადის გადამხდელს არ წარმოუდგენია რაიმე მტკიცებულება, რაც შეიძლება გამხდარიყო დარიცხული თანხების კორექტირების საფუძველი.\nზემოაღნიშნულიდან გამომდინარე, მხარეთა არგუმენტაციის გათვალისწინებით, საბჭომ მიიჩნია, რომ ამ ნაწილში შემოსავლების სამსახურის სადავო ბრძანება მართლზომიერია და არ არსებობს მისი გაუქმების საფუძველი. \n3. დაკისრებული სანქციებისგან გათავისუფლება საგადასახადო კოდექსის 269-ე მუხლის მე-7 ნაწილის საფუძველზე \nფაქტების აღწერა\nაუდიტის დეპარტამენტის 2025 წლის 7 ნოემბრის №002-160 საგადასახადო მოთხოვნის შესაბამისად, მომჩივანს დამატებით გადასახდელად განესაზღვრა 54 519.16 ლარი. მათ შორის, გადასახადი - 31 155.82 ლარი, ჯარიმა - 14 893.86 ლარი და საურავი - 8 469.48 ლარი. \nშემოსავლების სამსახურის გადაწყვეტილების შინაარსი\nშემოსავლების სამსახური მიუთითებს საგადასახადო კოდექსის 43-ე, 269-ე, 270-ე, 272-ე, 282-ე მუხლებზე და ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები. ამასთან, მომჩივანი ვერ უთითებს ფაქტობრივ და სამართლებრივ გარემოებებზე, რომლითაც დადასტურდება, რომ გადასახადის გადამხდელი საგადასახადო ვალდებულებების არაჯეროვნად შესრულებისას მოქმედებდა სამართლებრივი შეცდომის არეალში. შესაბამისად, შემოწმების შედეგად შეფარდებული სანქციის მიმართ შემოსავლების სამსახურს მიზანშეწონილად არ მიაჩნია საგადასახადო კოდექსის 269-ე მუხლის მე-7 ნაწილის გამოყენება.\nმომჩივნის არგუმენტაცია\nმეწარმე დღგ-ის გადამხდელად სავალდებულო რეგისტრაციის პერიოდს განსაზღვრავდა კალენდარული წლის განმავლობაში და არა ნებისმიერ 12 თვიან საანგარიშო პერიოდში, ვინაიდან გადასახადის გადამხდელს არ ჰყავდა ბუღალტერი და მისი კვალიფიკაციიდან გამომდინარე არ იცოდა საგადასახადო კანონმდებლობა. მეწარმე რეგისტრირებულია მცირე საწარმოდ და იხდიდა მხოლოდ საშემოსავლო გადასახადს 1%-იანი განაკვეთით. შესაბამისად, არ იცოდა დღგ-ის გადამხდელად რეგისტრაციის და გადასახადის გადახდის ვალდებულება. ასე რომ, სახეზეა სწორედ მეწარმის საგადასახადო კანონმდებლობის არცოდნა, რის გამოც მას დაერიცხა დამატებით დღგ სანქცია-საურავთან ერთად.\nმომჩივანი ითხოვს, საგადასახადო კოდექსის 269-ე მუხლის მე-7 ნაწილის შესაბამისად, გათავისუფლდეს დამატებით დარიცხული სანქცია-საურავისგან.\nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი ამ ნაწილში უნდა დაკმაყოფილდეს ნაწილობრივ შემდეგ გარემოებათა გამო: \nსაგადასახადო კოდექსის 282-ე მუხლის პირველი ნაწილის შესაბამისად, დღგ-ის გადამხდელად რეგისტრაციის გარეშე საქმიანობა – იწვევს პირის დაჯარიმებას რეგისტრაციის გარეშე საქმიანობის პერიოდში განხორციელებული დღგ-ით დასაბეგრი ოპერაციების (გარდა გათავისუფლებული ოპერაციებისა) თანხის 5 პროცენტის ოდენობით.\nსაგადასახადო კოდექსის 272-ე მუხლის პირველი ნაწილის მიხედვით, საურავი არის საგადასახადო სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის.\nსაგადასახადო კოდექსის 269-ე მუხლის მე-7 ნაწილის თანახმად, დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.\nსაქმეში არსებული მასალებით დგინდება, რომ დღგ-ის გადამხდელად რეგისტრაციის გარეშე საქმიანობისთვის მომჩივანს დაეკისრა საგადასახადო კოდექსის 282-ე მუხლის პირველი ნაწილით გათვალისწინებული ჯარიმა.\nამასთან, დადგენილ ვადაში გადასახადის გადაუხდელობისთვის მეწარმეს შეეფარდა სანქცია საურავის სახით.\nმომჩივანი აღნიშნავს, რომ რეგისტრირებულია მცირე საწარმოდ, არ ჰყავდა ბუღალტერი და არ იცოდა დღგ-ის გადამხდელად რეგისტრაციის და გადასახადის გადახდის ვალდებულების შესახებ. შესაბამისად, ითხოვს საგადასახადო კოდექსის 269-ე მუხლის მე-7 ნაწილის საფუძველზე გათავისუფლდეს დაკისრებული ჯარიმა-საურავისგან. \nაუდიტის დეპარტამენტის წარმომადგენელმა საბჭოს სხდომაზე განაცხადა, რომ გადასახადის გადამხდელი შემოწმების პროცესში აქტიურად თანამშრომლობდა საგადასახადო ორგანოსთან. აუდიტორის მოსაზრებით, სამართალდარღვევა გამოწვეულია მეწარმის შეცდომით/არცოდნით.\nზემოაღნიშნული სამართლებრივი ნორმებისა და ფაქტობრივი გარემოებების საფუძველზე, მხარეთა არგუმენტაციის გათვალისწინებით, საბჭომ მიიჩნია, რომ მოცემულ შემთხვევაში სამართალდარღვევა გამოწვეულია გადასახადის გადამხდელის შეცდომით/არცოდნით და მომჩივანი, როგორც კეთილსინდისიერი გადასახადის გადამხდელი, საგადასახადო კოდექსის 269-ე მუხლის მე-7 ნაწილის საფუძველზე, უნდა გათავისუფლდეს დაკისრებული ჯარიმისგან.\nრაც შეეხება დაკისრებულ საურავს, საბჭო განმარტავს, რომ საურავი არის სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისთვის, რომელიც შინაარსით წარმოადგენს ბიუჯეტში გადასახადის დაგვიანებით გადახდის შედეგად წარმოშობილი ფინანსური დანაკლისის ანაზღაურებას, რაც მას განასხვავებს ფულადი ჯარიმის შინაარსისგან. აღნიშნულის გათვალისწინებით, დაკისრებული საურავისგან მომჩივნის გათავისუფლება, საბჭოს მიზანშეწონილად არ მიაჩნია. \nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „ბ“ ქვეპუნქტით და გადაწყვიტა: \n1. საჩივარი დაკმაყოფილდეს ნაწილობრივ;\n2. მომჩივანი, საგადასახადო კოდექსის 269-ე მუხლის მე-7 ნაწილის საფუძველზე, გათავისუფლდეს სადავო საგადასახადო მოთხოვნით განსაზღვრული ჯარიმისგან;\n3. დაევალოს აუდიტის დეპარტამენტს, განახორციელოს გადასახადის გადამხდელის პირადი აღრიცხვის ბარათის შესაბამისი კორექტირება;\n4. დანარჩენ ნაწილში საჩივარი არ დაკმაყოფილდეს;\n5. გადაწყვეტილება შეიძლება გასაჩივრდეს თბილისის საქალაქო სასამართლოში (ქ. თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/b2946af8-c522-4ba4-81d7-60e2570ddcf1",
        "type": "დოკუმენტი"
    },
    {
        "id": "d13e1863-075e-4095-9f86-c4092fabb6b8",
        "title": "ბრძანება №26328/2/2025",
        "date": "2026-02-03T00:00:00",
        "content": "№26328/2/2025\n03 თებერვალი 2026\nგ ა დ ა წ ყ ვ ე ტ ი ლ ე ბ ა\nმომჩივანი: შპს „-------“ (ს/ნ „-------“)\nმოპასუხე: აუდიტის დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ,29.01.2026 წელს განიხილა და მიიღო გადაწყვეტილება შპს „-------“-ს 16.12.2025 წელს რეგისტრირებულ საჩივარზე (რეგისტრაციის №26328/2/2025). \nდავის საგანი: \nსაურავის დაკისრება და დაკისრებული საურავისგან გათავისუფლება სსკ-ის 269-ე მუხლის საფუძველზე.\nგასაჩივრებული გადაწყვეტილება: \nშემოსავლების სამსახურის 25.11.2025 წლის №25905 ბრძანება. \nდარიცხული თანხა:\nსაურავი - 240 000 ლარი.\nფაქტების აღწერა/დარიცხვის საფუძვლები \nკომპანიამ 9.09.2025 წელს წარადგინა 2023 წლის დეკემბრის თვის მოგების გადასახადის დეკლარაცია, სადაც მოახდინა მოგების მარჟის შესწორება საბაზრო დიაპაზონში და გადაიხადა გადასახადი 850 000 ლარის ოდენობით. აღნიშნული დეკლარაციის დაზუსტებამ გამოიწვია შესაბამისი საურავის დარიცხვა.\nპირადი აღრიცხვის ბარათზე საურავის დარიცხვის მართლზომიერება გასაჩივრდა შემოსავლების სამსახურში, რომლის 25.11.2025 წლის №25905 ბრძანებით საჩივარი არ დაკმაყოფილდა, რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში. \nდავების განხილვის საბჭო \nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი უნდა დარჩეს განუხილველი შემდეგ გარემოებათა გამო: \nსაგადასახადო კოდექსის 301-ე მუხლის „ე“ ქვეპუნქტის თანახმად, დავის განმხილველი ორგანო საჩივარს არ განიხილავს, თუ გასულია საჩივრის წარდგენის ვადა. \nსაგადასახადო კოდექსის 305-ე მუხლის პირველი ნაწილის თანახმად, შემოსავლების სამსახურის მიერ მომჩივნისთვის არასასურველი გადაწყვეტილების მიღების შემთხვევაში ამ მომჩივანს უფლება აქვს, გადაწყვეტილება მისი ჩაბარებიდან 20 დღის ვადაში გაასაჩივროს დავების განხილვის საბჭოში ან სასამართლოში. \nსაგადასახადო კოდექსის 44-ე მუხლის მე-9 ნაწილის შესაბამისად, საგადასახადო ორგანოს მიერ პირისათვის ელექტრონული ფორმით გაგზავნილი დოკუმენტი ჩაბარებულად ითვლება ადრესატის მიერ მისი გაცნობისთანავე.\nსაგადასახადო კოდექსის 299-ე მუხლის მე-10 ნაწილის შესაბამისად, საგადასახადო ორგანოს გადაწყვეტილება შეიძლება გასაჩივრდეს საჩივრის წარდგენის ვადის გასვლის შემდეგაც, თუ მომჩივანი დაამტკიცებს, რომ გასაჩივრების ვადის დარღვევა მისგან დამოუკიდებელი მიზეზით იყო გამოწვეული.\nშემოსავლების სამსახურის 23.12.2025 წლის №------ წერილით წარმოდგენილი ინფორმაციიდან ირკვევა, რომ შემოსავლების სამსახურის 25.11.2025 წლის №25905 ბრძანებას მომჩივანი ავტორიზებული მომხმარებლის გვერდზე გაეცნო 25.11.2025 წელს, მისი გასაჩივრების ბოლო ვადა იყო 15.12.2025 წელი, ხოლო საჩივარი დავების განხილვის საბჭოში წარმოდგენილია 16.12.2025 წელს, გასაჩივრებისთვის კანონმდებლობით დადგენილი ვადის ამოწურვის შემდეგ. შესაბამისად, დარღვეულია საჩივრის წარდგენის კანონით დადგენილი ვადა.\nმომჩივანის წარმომადგენელმა, 17.12.2025 წელს, სატელეფონო საუბრისას განმარტა, რომ გასაჩივრების ვადის დარღვევასთან დაკავშირებით, არგუმენტს წარმოადგენს წერილობით, ხარვეზის გამოსწორებასთან ერთად. ხარვეზის გამოსწორების მიზნით 26.12.2025 წელს წარმოდგენილ საჩივარში მითითებულია, რომ კომპანიის გარკვეული შიდა პროცედურებიდან გამომდინარე, შემოსავლების სამსახურის ელექტრონულ პორტალზე წვდომა და აუცილებელი შეტყობინების გაცნობის ფუნქცია აქვს სხვადასხვა მინდობილ პირს, სადავო ბრძანების გაცნობა მოხდა 16.12.2025 წელს, შესაბამისი პასუხისმგებელი პირების მიერ და ბრძანების გასაჩივრებს ვადა 1 კალენდარული დღით გადასცდა ბრძანების გასაჩივრებისთვის დადგენილ ვადას. ითხოვს მოხდეს საჩივრის განხილვა.\nსაბჭო ყურადღებას ამახვილებს იმ გარემოებაზე, რომ გადასახადის გადამხდელის ავტორიზებული მომხმარებლის გვერდზე წვდომა მხოლოდ გადასახადის გადამხდელის კანონიერ/უფლებამოსილ წარმომადგენელს აქვს, ხოლო თუ მან ეს უფლება სხვა პირებს მიანდო, ამით გამოწვეული უარყოფითი შედეგების რისკის მატარებელი მხოლოდ გადასახადის გადამხდელია. მომჩივანი ვერ ადასტურებს, რომ საჩივრის წარდგენის ვადის განმავლობაში არსებობდა რაიმე საპატიო მიზეზი, რაც ობიექტურად გამორიცხავდა გასაჩივრების შესაძლებლობას.\nაღნიშნულიდან გამომდინარე, ვინაიდან მომჩივანი არ წარმოადგენს ისეთი სახის მტკიცებულებას ან/და არგუმენტაციას, რაც დარღვეული ვადის აღდგენის საფუძველი გახდებოდა, საბჭო მიიჩნევს, რომ საჩივარი, საგადასახადო კოდექსის 301-ე მუხლის „ე“ ქვეპუნქტის საფუძველზე უნდა დარჩეს განუხილველი. \nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „დ“ ქვეპუნქტით და გადაწყვიტა:\n1. საჩივარი დარჩეს განუხილველი;\n2. გადაწყვეტილება შეიძლება გასაჩივრდეს თბილისის საქალაქო სასამართლოში (თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/d13e1863-075e-4095-9f86-c4092fabb6b8",
        "type": "დოკუმენტი"
    },
    {
        "id": "1d899187-c2d5-451f-8ade-527d700eefb9",
        "title": "ბრძანება №26446/2/2026",
        "date": "2026-02-04T00:00:00",
        "content": "№26446/2/2026 \n04 თებერვალი 2026\nგ ა დ ა წ ყ ვ ე ტ ი ლ ე ბ ა\nმომჩივანი: შპს ------- (ს/ნ -------) \nმოპასუხე: აუდიტის დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ, 30.01.2026 წელს განიხილა და მიიღო გადაწყვეტილება შპს ------- 11.01.2026 წელს რეგისტრირებულ საჩივარზე (რეგისტრაციის №26446/2/2026).\nდავის საგანი: \nშემოწმების შედეგად საწარმოს დირექტორზე გაცემულ ხელფასად მიჩნეული თანხის საწესდებო კაპიტალის შემცირებად დაკვალიფიცირების უფლება. \nგასაჩივრებული გადაწყვეტილება: \n1. აუდიტის დეპარტამენტის 23.10.2025 წლის №041-62 საგადასახადო მოთხოვნა;\n2. შემოსავლების სამსახურის 22.12.2025 წლის №27963 ბრძანება.\nდარიცხული თანხა: 88 566.91 ლარი. \nმათ შორის:\nგადასახადი - 55 714.47 \nდღგ - 5 071.67\nსაშემოსავლო გადასახადი - 50 642.8\nჯარიმა - 26 298.9 \nსაურავი - 6 553.54\nფაქტების აღწერა \nგადასახადის გადამხდელის საქმიანობაა სიმინდის/ხორბლის მარცვლის იმპორტი რუსეთიდან და მათი საბითუმო რეალიზაცია ადგილობრივ ბაზარზე.\nაუდიტის დეპარტამენტის მიერ ჩატარდა გადასახადის გადამხდელის საქმიანობის 1.01.2022 წლიდან 1.04.2025 წლამდე საანგარიშო პერიოდების კამერალური საგადასახადო შემოწმება. შემოწმების შედეგები აისახა აუდიტის დეპარტამენტის 6.10.2025 წლის საგადასახადო შემოწმების აქტში, რომლის მიხედვით, დარიცხვა განპირობებული შემდეგი გარემოებებით:\nსაწარმოს მიერ წარდგენილ ბუღალტრულ პროგრამაში 2022 წლის 8 აგვისტოს ფიქსირდება რუსეთიდან იმპორტირებული ხორბალი (დეკლ. C114042), რომელის საინვოისო ღირებულებად მითითებულია 250 727.25 ლარი, მაშინ როდესაც მისი საინვოისო ღირებულება რეალურად არის 48 155.69 ლარი, ხოლო მომწოდებლისადმი ვალდებულება დაფარულია ანგარიში 1430-დან (მოთხოვნები საწარმოს პერსონალის მიმართ). კერძოდ, დამფუძნებელი/დირექტორი ------- მიერ. შემოწმებისას სხვაობა 250 727.25-48 155.69=202 571.55 ლარი, ჩაითვალა საწარმოს დირექტორზე გაცემულ ხელფასად. აღნიშნულის გათვალისწინებით კომპანიას განესაზღვრა საშემოსავლო გადასახადით დასაბეგრი ბაზა საგადასახადო კოდექსის 101-ე და 154-ე მუხლების შესაბამისად, დაერიცხა საშემოსავლო გადასახადი და დაეკისრა ჯარიმა ამავე კოდექსის 275-ე მუხლის შესაბამისად.\nშემოწმების აქტის საფუძველზე გამოიცა 23.10.2025 წლის №23379 ბრძანება და №041-62 საგადასახადო მოთხოვნა, რაც გასაჩივრდა შემოსავლების სამსახურში.\nშემოსავლების სამსახურის 22.12.2025 წლის №27963 ბრძანებით საჩივარი ნაწილობრივ დაკმაყოფილდა. შემოსავლების სამსახურმა მიიჩნია, რომ სადავო საკითხი კაპიტალთან დაკავშირებით საჭიროებს დამატებით შესწავლას. კერძოდ, დაევალა აუდიტის დეპარტამენტს, გადასახადის გადამხდელის არგუმენტების და საჩივარზე თანდართული მტკიცებულებების გათვალისწინებით, სადავო საკითხის ყოველმხრივ შესწავლა/გამოკვლევა და შესწავლის შედეგების გათვალისწინებით, სათანადო საფუძვლის არსებობის შემთხვევაში, საგადასახადო ვალდებულებების კორექტირება (შემცირება). დანარჩენ ნაწილში საჩივარი არ დაკმაყოფილდა.\nშემოსავლების სამსახურის 22.12.2025 წლის №27963 ბრძანება გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში. \nშემოსავლების სამსახურის გადაწყვეტილების შინაარსი \nშემოსავლების სამსახურმა იხელმძღვანელა საგადასახადო კოდექსის 302-ე მუხლის მე-2 და ამავე მუხლის მე-6 ნაწილით, 61-ე მუხლის მე-3 ნაწილით, 73-ე მუხლის მე-9 ნაწილის „ბ“ ქვეპუნქტით და ამავე მუხლის მე-4 ნაწილით, 101-ე მუხლის პირველი ნაწილით, 154-ე მუხლის პირველი ნაწილის „ა“ ქვეპუნქტით, ამავე მუხლის მე-2 ნაწილის „ა“ და „ბ“ ქვეპუნქტებით, 43-ე მუხლის მე-4 ნაწილით, 491 მუხლის პირველი და მე-2 ნაწილებით და საქართველოს ზოგადი ადმინისტრაციული კოდექსის 96-ე მუხლით.\nშემოსავლების სამსახურმა მიუთითა გადასახადის გადამხდელის არგუმენტებზე, რომლის თანახმად, კომპანიას 2022 წლის 8 აგვისტოს მდგომარეობით უფიქსირდება საწესდებო კაპიტალი, რომლითაც შესაძლებელია შემცირდეს შემოწმების მიერ განსაზღვრული საშემოსავლო გადასახადით დასაბეგრი თანხა, ვინაიდან დამფუძნებელს შეუძლია მოახდინოს მისი ფულადი ფორმით სრულად ან ნაწილობრივ გატანა დაბეგვრის გარეშე. გადამხდელი განმარტავს, რომ კაპიტალის შევსების წყარო არის დამფუძნებლის პირადი ფინანსური რესურსი, კერძოდ, მისი პირადი დანაზოგი და საკუთრებაში არსებული უძრავი ქონების რეალიზაციიდან მიღებული თანხა. გადამხდელი მიუთითებს საჩივარზე წარმოდგენილ დანართებზე, მათ შორის, უძრავი ქონების ნასყიდობის ხელშეკრულებაზე, რომლის მიხედვითაც დამფუძნებელმა ქონება გაყიდა 478,000 ლარად. ასევე, მომწოდებელთან შედარების აქტი და ავანსის გადახდის დადასტურების დოკუმენტი, რაც ცხადყოფს, რომ შესაბამისი გადახდები ნამდვილად განხორციელდა კომპანიის კაპიტალის შევსებით მიღებული ფულადი რესურსით.\nზემოაღნიშნული სამართლებრივი ნორმების, დადგენილი ფაქტობრივი გარემოებებისა და გადასახადის გადამხდელის მიერ წარმოდგენილი არგუმენტაციის გათვალისწინებით, შემოსავლების სამსახურმა მიიჩნია, რომ სადავო საკითხი კაპიტალთან დაკავშირებით საჭიროებს დამატებით შესწავლას. კერძოდ, დაევალა აუდიტის დეპარტამენტს, გადასახადის გადამხდელის არგუმენტების და საჩივარზე თანდართული მტკიცებულებების გათვალისწინებით, სადავო საკითხის ყოველმხრივ შესწავლა/გამოკვლევა და შესწავლის შედეგების გათვალისწინებით, სათანადო საფუძვლის არსებობის შემთხვევაში, საგადასახადო ვალდებულებების კორექტირება (შემცირება).\nმომჩივნის არგუმენტაცია \nმომჩივანი ითხოვს, რომ შემოწმებისას დირექტორზე გაცემულ ხელფასად აღიარებული 202,571.56 ლარი დაკვალიფიცირდეს საწესდებო კაპიტალის შემცირებად, რადგან:\n1. კომპანიას 2022 წლის 8 აგვისტოს მდგომარეობით უფიქსირდება საწესდებო კაპიტალი რომელიც შესაძლებელია შემცირდეს ფაქტობრივ გარემოებაში აღნიშნული 202571,56 ლარით.\n2. შემმოწმებელი არ უარყოფს კაპიტალის არსებობას, თუმცა მისი შევსების წყაროს მიიჩნევს საეჭვოდ, რაც გაუგებარია, რას გულისხმობს, რადგან თუ აღიარებს კაპიტალის არსებობას (რომლის უარყოფაც შეუძლებელია, რადგან დოკუმენტალურად და საბუღალტრო ჩანაწერებით ჩანს ფულადი სახსრების მოძრაობა, რომლის წყარო სწორედ კაპიტალია) მაშინ დამფუძნებელს შეუძლია მოახდინოს მისი ფულადი ფორმით სრულად ან ნაწილობრივ გატანა, დაბეგვრის გარეშე. \n3. შემმოწმებელი კაპიტალის შევსების წყაროს მიიჩნევს საეჭვოდ, თუმცა არ განმარტა რა არის ეჭვის მიზეზი, არ წარმოადგინა არცერთი არგუმენტი, რომელიც კაპიტალის შევსების წყაროს საეჭვოდ მიჩნევის საფუძველს დაასაბუთებდა. განმარტავს, რომ კაპიტალის შევსების წყარო არის დამფუძნებელი ------- პირადი ფინანსური რესურსი, კერძოდ: მისი პირადი დანაზოგი; პირად საკუთრებაში არსებული უძრავი ქონების რეალიზაციიდან მიღებული თანხა; წარმოდგენილია უძრავი ქონების ნასყიდობის ხელშეკრულება, რომლის მიხედვითაც ------- ქონება გაყიდა 478 000 ლარად. შესაბამისად ამ თანხის და პირადი დანაზოგის ინვესტირება მოახდინა საწარმოში. დამატებით წარმოადგენს მომწოდებელთან შედარების აქტს, ავანსის გადახდის დადასტურების დოკუმენტს, რაც ცხადყოფს, რომ შესაბამისი გადახდები ნამდვილად განხორციელდა, კომპანიის კაპიტალის შევსებით მიღებული ფულადი რესურსით.\nზემოაღნიშნული ფაქტობრივი და სამართლებრივი გარემოების გათვალისწინებით, ასევე წარმოდგენილი მტკიცებულებების გათვალისწინებით ფიქრობს, რომ ეს მტკიცებულებები ცალსახაა და დამატებით შესწავლას აღარ საჭიროებს, ამიტომ ითხოვს 1 202571.56 ლარი, რომელიც შემმოწმებელმა არასწორად დააკვალიფიცირა „დამფუძნებელზე გაცემულ ხელფასად“, დაკვალიფიცირდეს საწესდებო კაპიტალის შემცირებად. მოითხოვს გაუქმდეს საშემოსავლო გადასახადში დარიცხული თანხები.\nდავების განხილვის საბჭო \nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი არ უნდა დაკმაყოფილდეს შემდეგ გარემოებათა გამო:\nსაგადასახადო კოდექსის 73-ე მუხლის მე-9 ნაწილის „ბ“ ქვეპუნქტის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს. ამავე მუხლის მე-4 ნაწილის შესაბამისად, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს.\nსაგადასახადო კოდექსის 101-ე მუხლის პირველი ნაწილის თანახმად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაგადასახადო კოდექსის 154-ე მუხლის პირველი ნაწილის „ა“ ქვეპუნქტის თანახმად, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს.\nშემოსავლების სამსახურის 22.12.2025 წლის №27963 ბრძანებით საჩივარი ნაწილობრივ დაკმაყოფილდა. შემოსავლების სამსახურმა მიიჩნია, რომ სადავო საკითხი კაპიტალთან დაკავშირებით საჭიროებს დამატებით შესწავლას. კერძოდ, დაევალა აუდიტის დეპარტამენტს, გადასახადის გადამხდელის არგუმენტების და საჩივარზე თანდართული მტკიცებულებების გათვალისწინებით, სადავო საკითხის ყოველმხრივ შესწავლა/გამოკვლევა და შესწავლის შედეგების გათვალისწინებით, სათანადო საფუძვლის არსებობის შემთხვევაში, საგადასახადო ვალდებულებების კორექტირება (შემცირება). \nმხარეთა არგუმენტების, სადავო საქმეზე არსებული მასალების შესწავლის/შეფასების, ზემოაღნიშნული ფაქტობრივი გარემოებების და შემოსავლების სამსახურის 22.12.2025 წლის №27963 ბრძანების შინაარსის გათვალისწინებით, საბჭოს მიაჩნია, რომ არ არსებობს შემოსავლების სამსახურის 22.12.2025 წლის №27963 ბრძანებით მიღებული გადაწყვეტილებისაგან განსხვავებული გადაწყვეტილების მიღების საფუძველი.\nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „გ“ ქვეპუნქტით და გადაწყვიტა:\n1. საჩივარი არ დაკმაყოფილდეს;\n2. გადაწყვეტილება შეიძლება გასაჩივრდეს თბილისის საქალაქო სასამართლოში (ქ. თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/1d899187-c2d5-451f-8ade-527d700eefb9",
        "type": "დოკუმენტი"
    },
    {
        "id": "8fd822fa-34cd-4b9f-a50a-c150ac8ba28d",
        "title": "ბრძანება №2168",
        "date": "2026-02-03T00:00:00",
        "content": "N 2168\n03 თებერვალი 2026\nბ რ ძ ა ნ ე ბ ა\nშპს „-----“-ის (ს/ნ -----) (მის.: ----- )\n2026 წლის 4 იანვრის საჩივრის\nდაკმაყოფილებაზე უარის თქმის თაობაზე.\nშემოსავლების სამსახურმა დავების განხილვის საბჭოს 2026 წლის 22 იანვრის სხდომაზე (ოქმი N 4) განიხილა შპს „-----“-ის (ს/ნ ----- ) 2026 წლის 4 იანვრის N 99761/1/2026 საჩივარი, შემოსავლების სამსახურის აუდიტის დეპარტამენტის 2025 წლის 5 დეკემბრის N 041-85 საგადასახადო მოთხოვნასთან დაკავშირებით.\nსადავო საკითხი:\nგადასახადის გადამხდელი არ ეთანხმება არაპირდაპირი მეთოდის გამოყენებას და განსაზღვრულ ფასნამატს. აცხადებს, რომ აქტის მიხედვით კომპანიას არაპირდაპირი მეთოდით გამოანგარიშებული აქვს მიღებული/მისაღები შემოსავალი, მაშინ, როდესაც ასეთი შემოსავალი არ ჰქონია. ასევე, განბაჟების დროს პროდუქცია განბაჟდა ინვოისთან შედარებით გაზრდილი ფასით. აქედან გამომდინარეა ფასნამატი ძალიან დიდი. მომჩივანი მიიჩნევს, რომ არაპირდაპირი მეთოდით გადასახადების გამოანგარიშება არ არის მართებული და არ გააჩნია კანონიერი საფუძველი, რადგან გადამხდელმა არა თუ სარგებელი მიიღო, არამედ მისი კუთვნილი თანხა შეიტანა კომპანიაში, რაც დასტურდება საბანკო ამონაწერებით. გადამხდელი ითხოვს, შემოწმება დაეყრდნოს უტყუარ მონაცემებს და არა საეჭვო რიცხვებს. გადამხდელი მიუთითებს საქართველოს ზოგადი ადმინისტრაციული კოდექსის 60\n1 \nმუხლზე და ითხოვს აღნიშნული დარიცხვის ბათილად ცნობას.\nფაქტობრივი გარემოებები:\nსაქმის მასალებით დგინდება, რომ შემოსავლების სამსახურის აუდიტის დეპარტამენტის 2025 წლის 7 მაისის N 9013 ბრძანების საფუძველზე ჩატარდა შპს „-----“-ის (ს/ნ ----- ) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2024 წლის 16 იანვრიდან 2025 წლის პირველ აპრილამდე საანგარიშო პერიოდები. საგადასახადო შემოწმების შედეგებზე 2025 წლის 25 ნოემბერს შედგა საგადასახადო შემოწმების აქტი, გამოიცა 2025 წლის 5 დეკემბრის N 26825 ბრძანება და ამავე თარიღის N 041-85 საგადასახადო მოთხოვნა, რომლის საფუძველზე გადასახადის გადამხდელს დამატებით გადასახდელად განესაზღვრა სულ 713 172 ლარი, მათ შორის გადასახადი 438 379 ლარი, ჯარიმა 219 189 ლარი და საურავი 55 602 ლარი.\nსაგადასახადო შემოწმების აქტის მიხედვით, საგადასახადო ვალდებულებები განსაზღვრულია შემდეგი გარემოებით:\n● შპს „-----\" გადასახადის გადამხდელად რეგისტრირებულია 2024 წლის 16 იანვარს, ხოლო დღგ-ის გადამხდელად რეგისტრირებულია იმავე თარიღში. გადასახადის გადამხდელის საქმიანობის საგანს წარმოადგენს საცალო ვაჭრობა ტანსაცმლით, ფეხსაცმლით და სხვა საქონლით -----. საწარმო შესყიდვებს ახორციელებს იმპორტის გზით -----, რომლის ღირებულებამ დღგ-ის გარეშე შეადგინა 1 392 616 ლარი. საწარმოს მოძიება და მის დირექტორთან დაკავშირება ვერ მოხერხდა. შემოწმებით გადამხდელის შემოსავალი განისაზღვრა არაპირდაპირი მეთოდით. საზღვარგარეთ შეძენილი საქონელი დაყოფილ იქნა ერთგვაროვანი საქონლის ჯგუფებად. შედგა ერთგვაროვანი სმფ-ების 8 ჯგუფი. ვინაიდან, დოკუმენტური ფასნამატის კოეფიციენტის დადგენა ვერ მოხერხდა (გამოწერილი სასაქონლო/ზედნადებები ელექტრონულ ბაზებში დოკუმენტური რეალიზაციის წილი მთლიან რეალიზაციაში შეადგენს დაახლოებით 4.3 პროცენტს, რაც წარმოადგენს არაარსებით მაჩვენებელს დოკუმენტური ფასნამატის განსასაზღვრად), გამოყენებული იქნა მსგავსი საქონლის აუდირებული ფასნამატები. ფასნამატის კოეფიციენტმა საშუალოდ შედგაინა 63 პროცენტი. არაპირდაპირი მეთოდით დათვლილმა დასაბეგრმა შემოსავალმა შეადგინა 2 238 198 ლარი, რაც 1 091 640 ლარით აღემატება დეკლარირებულს. დადგენილი დასაბეგრი შემოსავალი კი შესამოწმებელ პერიოდში გადანაწილდა დეკლარირებული ბრუნვების პროპორციულად. არაპირდაპირი მეთოდით განსაზღვრულმა დამატებული ღირებულების გადასახადმა შეადგინა 196 494 ლარი. შემოწმებამ იხელმძღვანელა საქართველოს საგადასახადო კოდექსის 49-ე, 73-ე, 160-ე, 163-ე და 164- ე მუხლებით, გადამხდელს დაერიცხა დამატებული ღირებულების გადასახადი და ამავე კოდექსის 275-ე მუხლით გათვალისწინებული ჯარიმა.\n● შემოწმების პროცესში ჩატარებული ფულადი სახსრების მოძრაობის ანალიზით ირკვევა, რომ საწარმოს სალაროში 2025 წლის 31 მარტის მდგომარეობით უნდა ერიცხებოდეს ნაღდი ფულის ნაშთი 967 543 ლარი. სხვაობა გაანგარიშდა შემდეგნაირად: არაპირდაპირი მეთოდით დათვლილ შემოსავალს გამოაკლდა ხარჯები, მათ შორის, სასაქონლო/მატერიალური ფასეულობების თვითღირებულება, ხელფასი, ბიუჯეტში გადახდილი თანხა. ზემოაღნიშნული გაანაგრიშებით, საქართველოს საგადასახადო კოდექსის 73-ე და 101-ე მუხლების თანახმად, სალაროში ფულის რეალურ ნაშთსა და შემოწმებით განსაზღვრულ ნაშთს შორის სხვაობა დაკვალიფიცირდა დაქირავებულ პირზე, დირექტორზე 2025 წლის მარტის საანგარიშო პერიოდში გაცემულ ხელფასად. წყაროსთან დასაკავებელი გადასახადი გაიზარდა 1 209 428 ლარით. გადასახადის გადამხდელს დაერიცხა საშემოსავლო გადასახადი და ჯარიმა საქართველოს საგადასახადო კოდექსის 275-ე მუხლის შესაბამისად.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nშემოსავლების სამსახური აღნიშნავს, რომ საგადასახადო ორგანოში საჩივრის განხილვა ჩანიშნული იყო მომჩივნის მონაწილეობით 2026 წლის 22 იანვარს 15:00 საათზე, თუმცა მომჩივანი არ გამოცხადდა საჩივრის განხილვაზე და არც განცხადება წარმოუდგენია დავის განხილვის გადადებასთან დაკავშირებით.\nსადავო საკითხთან დაკავშირებით\n, შემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 49-ე მუხლის პირველი ნაწილის „ე“ ქვეპუნქტის თანახმად, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით - სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში.\nსაქართველოს საგადასახადო კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას.\nსაქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნქტის მიხედვით, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა.\nსაქართველოს საგადასახადო კოდექსის 158-ე მუხლის პირველი ნაწილის თანახმად, დღგ-ით დასაბეგრ პირად (შემდგომ - დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა.\nსაქართველოს საგადასახადო კოდექსის 159-ე მუხლის პირველი ნაწილის „ა“ ქვეპუნქტის თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:\n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nშემოსავლების სამსახური მიუთითებს საქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტზე, რომლის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს. ამავე მუხლის მე-4 ნაწილის თანახმად, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს. \nსაქართველოს საგადასახადო კოდექსის 154-ე მუხლის პირველი ნაწილის „ა“ ქვეპუნქტის მიხედვით, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს.\nამავე მუხლის მე-2 ნაწილის „ა“ და „ბ“ ქვეპუნქტების თანახმად, გადახდის წყაროსთან გადასახადის დაკავებისას:\nა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი ვალდებულია ბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nშემოსავლების სამსახური შემოწმებით დადგენილ გარემოებაზე მითითებით აღნიშნავს, რომ ვინაიდან, შემოწმების მიმდინარეობისას საწარმოს უფლებამოსილ პირთან დაკავშირება ვერ მოხერხდა, შემოწმებას არ ქონდა წვდომა გადამხდელის სააღრიცხვო დოკუმენტაციაზე და შეუძლებელი იყო საწარმოს დაბეგვრის ობიექტის დადგენა, გადამხდელის საგადასახადო ვალდებულებების განსაზღვრა არაპირდაპირი მეთოდის გამოყენებით განხორციელდა მართლზომიერად. კერძოდ, შედგა ერთგვაროვანი სმფ-ების 8 ჯგუფი. ვინაიდან, დოკუმენტური ფასნამატის კოეფიციენტის დადგენა ვერ მოხერხდა, გამოყენებული იქნა მსგავსი საქონლის აუდირებული ფასნამატები. ფასნამატის კოეფიციენტმა საშუალოდ შედგაინა 63 პროცენტი. არაპირდაპირი მეთოდით დათვლილმა დასაბეგრმა შემოსავალმა შეადგინა 2 238 198 ლარი, რაც 1 091 640 ლარით აღემატება დეკლარირებულს. დადგენილი დასაბეგრი შემოსავალი კი შესამოწმებელ პერიოდში გადანაწილდა დეკლარირებული ბრუნვების პროპორციულად და გადამხდელს დაერიცხა დამატებული ღირებულების გადასახადი. ასევე, შემოწმების მიერ, განხორციელდა ფულადი სახსრების მოძრაობის ანალიზი, კერძოდ, არაპირდაპირი მეთოდით დათვლილ შემოსავალს გამოაკლდა ხარჯები, მათ შორის, სასაქონლო/მატერიალური ფასეულობების თვითღირებულება, ხელფასი, ბიუჯეტში გადახდილი თანხა. ზემოაღნიშნული გაანაგრიშებით, სალაროში ფულის რეალურ ნაშთსა და შემოწმებით განსაზღვრულ ნაშთს შორის სხვაობა დაკვალიფიცირდა დაქირავებულ პირზე, დირექტორზე გაცემულ ხელფასად და დაიბეგრა გადახდის წყაროსთან.\nამასთან, შემოსავლების სამსახური აღნიშნავს, რომ მომჩივანი წარმოდგენილ საჩივარში ვერ უთითებს ფაქტობრივ და სამართლებრივ გარემოებებზე თუ რა ნაწილში იქნა საგადასახადო ვალდებულებები განსაზღვრული არამართლზომიერად და დავის წარმოების პროცესშიც არ აქვს წარმოდგენილი ისეთი არგუმენტები/მტკიცებულებები, რომლებიც შეცვლიდა საგადასახადო შემოწმების აქტით დადგენილ ფაქტობრივ გარემოებებს.\nზემოხსენებულ სამართლებრივ ნორმებზე, საქმეში არსებულ მასალებსა და დადგენილ ფაქტობრივ გარემოებებზე დაყრდნობით, შემოსავლების სამსახურმა მიიჩნია, რომ საგადასახადო შემოწმების შედეგად, საგადასახადო ვალდებულებები განსაზღვრულია მართლზომიერად, გადასახადის გადამხდელის საჩივარი დაუსაბუთებელია და არ უნდა დაკმაყოფილდეს.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ\n:   \n1. შპს „-----“-ის (ს/ნ -----) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. N 16) ან სასამართლოში (მის.: ქ. თბილისი, დავით აღმაშენებლის ხეივანი N 64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/8fd822fa-34cd-4b9f-a50a-c150ac8ba28d",
        "type": "დოკუმენტი"
    },
    {
        "id": "3da16f6f-ba7e-47ed-ba1b-d506f6d3f776",
        "title": "ბრძანება №26437/2/2026",
        "date": "2026-02-03T00:00:00",
        "content": "№26437/2/2026\n03 თებერვალი 2026\nგ ა დ ა წ ყ ვ ე ტ ი ლ ე ბ ა\nმომჩივანი: ი/მ ------- (ს/ნ -------) \nმოპასუხე: აუდიტის დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ, 29.01.2026 წელს განიხილა და მიიღო გადაწყვეტილება ი/მ ------- 9.01.2026 წელს რეგისტრირებულ საჩივარზე (რეგისტრაციის №26437/2/2026).\nდავის საგანი: \n1. საგადასახადო ვალდებულებების განსაზღვრა არაპირდაპირი მეთოდით და დადგენილი ფასნამატი;\n2. სასტუმროსთვის უსასყიდლოდ იჯარით გაცემული ფართის დღგ-ით დაბეგვრა;\n3. ქონების გადასახადის გაანგარიშება;\n4. დაკისრებული სანქციებისგან (დღგ-ის ნაწილში) გათავისუფლება.\nგასაჩივრებული გადაწყვეტილება:\n1. აუდიტის დეპარტამენტის 8.10.2025 წლის საგადასახადო შემოწმების აქტი;\n2. აუდიტის დეპარტამენტის 22.10.2025 წლის №23324 ბრძანება;\n3. აუდიტის დეპარტამენტის 22.10.2025 წლის №007-267 საგადასახადო მოთხოვნა;\n4. შემოსავლების სამსახურის 22.12.2025 წლის №27959 ბრძანება.\nდარიცხული თანხა: 53 068.47 ლარი. მათ შორის: გადასახადი - 31 095.93 დღგ - 20 050 მიწა - არასასოფლო - 1 395.48 საშემოსავლო გადასახადი - 1 820 ქონების გადასახადი - 7 830.45 ჯარიმა - 14 308.10 საურავი - 7 664.44\nპროცედურული გარემოებები \nგადასახადის გადამხდელის საქმიანობაა წვრილმანი სამშენებლო მასალების ადგილობრივ ბაზარზე შეძენა და რეალიზაცია.\nაუდიტის დეპარტამენტის მიერ ჩატარდა მომჩივნის საქმიანობის, 1.01.2022 წლიდან 1.04.2025 წლამდე, ხოლო სასაქონლო-მატერიალური ფასეულობების ინვენტარიზაციის მიზნებისათვის 5.05.2025 წლის ჩათვლით საანგარიშო პერიოდების, კამერალური საგადასახადო შემოწმება. შემოწმების შედეგები აისახა 8.10.2025 წლის საგადასახადო შემოწმების აქტში, რომლის საფუძველზე გამოიცა აუდიტის დეპარტამენტის 22.10.2025 წლის №23324 ბრძანება და ამავე თარიღის №007-267 საგადასახადო მოთხოვნა. \nაღნიშნული აქტები გასაჩივრდა შემოსავლების სამსახურში, რომლის 22.12.2025 წლის №27959 ბრძანებით საჩივარი დაკმაყოფილდა ნაწილობრივ:\n- პირველ სადავო საკითხთან, კერძოდ, სასტუმროსთვის უსასყიდლოდ იჯარით გაცემული ფართის დღგ-ით დაბეგვრასთან დაკავშირებით:\nა) გადასახადის გადამხდელს მიეცა წინადადება ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს სასტუმროს ფუნქციონირებასთან დაკავშირებული დოკუმენტები, მ.შ. ინფორმაცია აღნიშნულ პერიოდში გადახდილი კომუნალური გადასახადების შესახებ;\nბ) ბრძანების სარეზოლუციო ნაწილის მე-2 პუნქტის „ა“ ქვეპუნქტით განსაზღვრულ ვადაში მტკიცებულებების წარდგენის შემთხვევაში აუდიტის დეპარტამენტს, დაევალა გადასახადის გადამხდელის მონაწილეობით, შეისწავლოს წარდგენილი მტკიცებულებები და შესწავლის შედეგების გათვალისწინებით, სათანადო საფუძვლების არსებობის შემთხვევაში, განახორციელოს საგადასახადო ვალდებულებების კორექტირება (შემცირება);\n- მე-2 სადავო საკითხთან დაკავშირებით, კერძოდ, ქონების საბაზრო ღირებულების დადგენის მიზნით, აუდიტის დეპარტამენტს დაევალა გადასახადის გადამხდელის მიერ საჩივარში მითითებული არგუმენტების გათვალისწინებით ყოველმხრივ შეისწავლოს/გამოიკვლიოს შემოწმების ეტაპზე წარდგენილი ექსპერტიზის დასკვნა და შესწავლის შედეგების გათვალისწინებით, სათანადო საფუძვლის არსებობის შემთხვევაში, განახორციელოს საგადასახადო ვალდებულებების კორექტირება (შემცირება);\n- დანარჩენ ნაწილში საჩივარი არ დაკმაყოფილდა.\nშემოსავლების სამსახურის 22.12.2025 წლის №27959 ბრძანება გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში.\nსადავო საკითხები: \n1. საგადასახადო ვალდებულებების განსაზღვრა არაპირდაპირი მეთოდით და დადგენილი ფასნამატი \nფაქტების აღწერა/დარიცხვის საფუძვლები\n- შესამოწმებელი პერიოდის ბოლოს, სასაქონლო-მატერიალური ფასეულობების ნაშთის ოდენობის დადგენის მიზნით, საგადასახადო მონიტორინგის დეპარტამენტის 5.05.2025 წლის №8637 ბრძანების შესაბამისად ჩატარდა მომჩივნის სასაქონლო-მატერიალური ფასეულობების ნაშთის ფაქტობრივი მდგომარეობის დადგენის პროცედურა.\nსაგადასახადო შემოწმების შედეგად დადგინდა, რომ გადასახადის გადამხდელი არ აწარმოებს აღრიცხვას ბუღალტრული პროგრამის საშუალებით, აგრეთვე არაარსებითი წილი აქვს დოკუმენტურ რეალიზაციას ჯამურ რეალიზაციაში (დოკუმენტურად რეალიზებული საქონლის ზუსტი იდენტიფიცირება და შესაბამის შეძენის დოკუმენტთან დაკავშირება ვერ მოხერხდა არასრული დასახელებების გამო), რის გამოც შემოწმებამ იხელმძღვანელა საგადასახადო კოდექსის 73-ე მუხლის საფუძველზე, მსგავსი საქმიანობის განმახორციელებელი პირის აუდირებული ფასნამატით, რომელმაც შეადგინა 25%. \nგადასახადის გადამხდელს დაერიცხა დღგ და დაეკისრა ჯარიმა საგადასახადო კოდექსის 275-ე მუხლით.\n- გადასახადის გადამხდელის მიერ წარდგენილ საშემოსავლო გადასახადის წლიურ დეკლარაციებსა და შემოწმების შედეგად გაანგარიშებულ მონაცემებს შორის ვლინდება სხვაობა. მეწარმეს შესამოწმებელ პერიოდებზე წარდგენილი აქვს საშემოსავლო გადასახადის წლიური დეკლარაციები, რომელთა მიხედვით თითოეულ წელს ხარჯი აღემატება მიღებულ შემოსავალს. საანგარიშო შესამოწმებელი პერიოდის მიხედვით შესწავლილია მეწარმის მიერ სამეწარმეო საქმიანობის შედეგად მიღებული წლიური შემოსავალი და ამ შემოსავლის მიღებასთან დაკავშირებული გამოსაქვითი ხარჯები.\nგამოვლენილ სხვაობაზე მომჩივანს დაერიცხა საშემოსავლო გადასახადი და დაეკისრა ჯარიმა საგადასახადო კოდექსის 275-ე მუხლით.\nშემოსავლების სამსახურის გადაწყვეტილების შინაარსი \nშემოსავლების სამსახური მიუთითებს საგადასახადო კოდექსის 302-ე მუხლის მე-2 ნაწილზე, 136-ე მუხლის მე-3 ნაწილზე, 49-ე მუხლის პირველი ნაწილის „ე“ ქვეპუნქტზე, 61-ე მუხლის მე-3 ნაწილზე, 73-ე მუხლის მე-5 ნაწილის „ა“ ქვეპუნქტზე, 159-ე მუხლის პირველი ნაწილის „ა“ და „ბ“ ქვეპუნქტებზე, 163-ე მუხლის პირველ ნაწილზე, 164-ე მუხლის პირველ ნაწილზე, 79-ე მუხლის „ა“ ქვეპუნქტზე, მე-80 მუხლის პირველ ნაწილზე, 81-ე მუხლის პირველ ნაწილზე, მე-100 მუხლის პირველ ნაწილზე, ამავე მუხლის მე-3 ნაწილის „ბ“ ქვეპუნქტზე, 102-ე მუხლის პირველი ნაწილის „ა“ ქვეპუნქტზე, 105-ე მუხლის პირველ და მე-2 ნაწილებზე, 43-ე მუხლის მე-4 ნაწილზე.\nგადასახადის გადამხდელის მიერ საჩივარში დაფიქსირებულ პოზიციასთან, ფასნამატის კორექტირების მოთხოვნასა და სრულად 25%-იანი აუდირებული ფასნამატის გამოყენებასთან მიმართებით, შემოსავლების სამსახური ყურადღებას ამახვილებს აუდიტის დეპარტამენტის მიერ მიწოდებულ ინფორმაციაზე, რომლის მიხედვითაც აღწერილი ფაქტობრივი სმფ-ების ნაშთისთვის თვითღირებულება განისაზღვრა შეძენის დოკუმენტების მიხედვით, გადასახადის გადამხდელის მიერ (აღწერილი სმფ-ების დასახელებები დიდწილად არ ემთხვეოდა შეძენილ დოკუმენტებში მითითებულ დასახელებებს, ვინაიდან ზოგ შემთხვევაში დასახელებები არ იყო ჩაწერილი სალიტერატურო ქართულით. მაგალითად „დუბელი“ და „გამჭედი“, „ბურღის საცვლელი პირი“ და „სვერლო“, შესაბამისად გადასახადის გადამხდელის ჩართულობით მოხდა თვითღირებულებების განსაზღვრა), ხოლო შემმოწმებელმა აუდიტორებმა მოახდინეს გადასახადის გადამხდელის მიერ გამოგზავნილი თვითღირებულებების გადამოწმება და მასთან ერთად შესწავლა. გადასახადის გადამხდელის მიერ გამოგზავნილ ცხრილზე დაყრდნობით, ინვენტარიზაციის ფასნამატი განისაზღვრა 33%-ით, აღნიშნული 33%-იანი ფასნამატი შემოწმების შედეგად გამოყენებულია მხოლოდ შესამოწმებელი პერიოდის ბოლოს სმფ-ების ნაშთის ოდენობის დადგენის მიზნებისათვის, ხოლო სრული შესამოწმებელი პერიოდის განმავლობაში მიღებული შემოსავლის გაანგარიშება განხორციელდა აუდირებულ 25%-იან ფასნამატზე დაყრდნობით. გადასახადის გადამხდელის მიერ საჩივარში გაცხადებული პოზიცია, რომლის მიხედვითაც 33%-იანი ფასნამატის ნაცვლად, შესამოწმებელი პერიოდის ბოლოს სმფ-ების ნაშთის ოდენობის დადგენის მიზნებისათვის შემოწმებას უნდა ეხელმძღვანელა 25%-იანი ფასნამატით, არარელევანტურია, ვინაიდან ინვენტარიზაციის ფასნამატი თავად გადასახადის გადამხდელის მიერვე იქნა გაანგარიშებული და არსებული ფაქტობრივი გარემოებებით დადგინდა 5.052025 წელს. \nდადგენილი ფაქტობრივი გარემოებებისა და იმის გათვალისწინებით, რომ გადასახადის გადამხდელს სრულყოფილად, დადგენილი წესით არ ჰქონდა ნაწარმოები ბუღალტრული აღრიცხვა, ხოლო სააღრიცხვო დოკუმენტაციით შემოწმებისთვის შეუძლებელი იყო დაბეგვრის ობიექტის დადგენა, შემოსავლების სამსახურს მართლზომიერად მიაჩნია საგადასახადო ვალდებულებების განსაზღვრა არაპირდაპირი მეთოდის გამოყენებით.\nამასთან, შემოსავლების სამსახური აღნიშნავს, რომ მომჩივანი საჩივარში ვერ უთითებს ფაქტობრივ და სამართლებრივ გარემოებებზე, თუ რა ნაწილში იქნა განსაზღვრული საგადასახადო ვალდებულებები არამართლზომიერად. ხოლო, დავის წარმოების პროცესში არ ყოფილა წარდგენილი რაიმე მტკიცებულებები, რომლებიც შეცვლიდა საგადასახადო შემოწმებით დადგენილ გარემოებებს.\nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად არაპირდაპირი მეთოდის გამოყენებით საგადასახადო ვალდებულებები განსაზღვრულია კანონმდებლობის მოთხოვნათა დაცვით, საჩივარი აღნიშნულ ნაწილში დაუსაბუთებელია და არ უნდა დაკმაყოფილდეს.\nმომჩივნის არგუმენტაცია \nშემმოწმებლის მიერ ინვენტარიზაციით დადგინდა 5.05.2025 წლისათვის სასაქონლო-მატერიალური ფასეულობების ნაშთი, რომელიც აისახა სარეალიზაციო ფასებით, რამაც შეადგინა 693 473.2 ლარი. სასაქონლო-მატერიალური ფასეულობების ნაშთების შედარების მიზნით გამოყენებულია 33%-იანი ფასნამატი, რომლის წარმომავლობაც არ არის არც აქტში და არც სხვა დამხმარე დოკუმენტებში მოცემული. შედეგად 33%-იანი ფასნამატის გამოყენებით შემმოწმებელმა შეაფასა სასაქონლო-მატერიალური ფასეულობების ნაშთის თვითღირებულება 441 872 (693,473.2/1.18/1.33) ლარით. კომპანიის ფაქტობრივი შეძენა 2022-2025 წლებში ჯამურად შეადგენდა 609 429.8 ლარს (31.03.2025 წლის მდგომარეობით). \nშემმოწმებელმა დააკორექტირა 1.04.2025 წლიდან 5.05.2025 წლამდე პერიოდში შესყიდული (18 688 ლარი) და რეალიზებული (2 724 ლარი = 4,274.5/1.18/1.33) პროდუქციის თვითღირებულება, რომელთა შედეგად 31.03.2025 წლის მდგომარეობით შემოწმების შედეგად შეფასდა, რომ გადასახადის გადამხდელს გააჩნდა 425 907 (441,872-18,688 +2,724) ლარის თვითღირებულების საქონლის ნაშთი. აღნიშნულის საფუძველზე შემმოწმებლის შეფასებით უნდა მომხდარიყო 31.03.2025 წლამდე შესყიდული და შემოწმების შედეგად შეფასებული ნაშთის პროდუქციის თვითღირებულებას შორის სხვაობის, 183 523.1 ლარის, რეალიზაცია. შედეგად, დასაბეგრმა ბრუნვამ შეადგინა 229 404 ლარი, რომლის შესაბამისი დღგ შეადგენს 41 293 ლარს. გადასახადის გადამხდელს ჰქონდა დეკლარირებული სულ 31 752.72 ლარი დღგ. შედეგად, აღნიშნული მიზეზით, სხვაობა 9 540 (41 293 - 31 752.72) ლარი დაერიცხა დამატებით. \nშემოსავლების სამსახური გადაწყვეტილებაში მიუთითებს აუდიტის დეპარტამენტის მიერ მიწოდებულ ინფორმაციაზე. ფაქტობრივად ფასნამატის გაანგარიშება განხორციელდა გადასახადის გადამხდელის მიერ. მან მოახერხა მხოლოდ დაახლოებით 3 101 დასახელების პროდუქციიდან, 656 დასახელების პროდუქციაზე ფასნამატის დადგენა. საიდანაც საშუალო შეწონილი ფასნამატი დადგინდა - 33%. აღნიშნული ფასნამატის გაანგარიშების დროს ზოგიერთი პროდუქციის შესაბამება განხორციელდა მიახლოებით დასახელების შინაარსობრივი მსგავსებით, ამასთან ეს არის მთელი პროდუქციის დასახელებების 20%, ხოლო ღირებულების 25%. არსებობს არასწორი შერჩევის რისკი, რის გამოც ფასნამატი შეიძლება არ იყო კორექტულად განსაზღვრული. ფაქტობრივად დარიცხვა 3 წლის განმავლობაში შეადგენს 9 540 (41,293-31,752.72) ლარს. ეს ყველაფერი მიუთითებს იმაზე, რომ გადასახადის გადამხდელი მიუხედავად იმისა, რომ არ ფლობდა ზედმიწევნით ზუსტად აღრიცხულ ბუღალტერიას და ადეკლარირებდა გაყიდული ჩეკების მიხედვით, რადგან სხვაობა არ არის დიდი და რეალურად ეფუძნება დაშვებას, რომ გადასახადის გადამხდელის მიერ საეჭვო მეთოდოლოგიით დათვლილი 20% პროდუქციის ფასნამატი, შეიძლება გავრცელდეს სრულ საქონელზე.\nაღსანიშნავია, რომ გადასახადის გადამხდელმა მიმდინარე პერიოდში შეცვალა საკუთარი ბიზნეს საქმიანობის პროფილი, რადგან ფაქტობრივად ვერ ახდენს პროდუქციის რეალიზაციას, აღნიშნული მარაგების დიდი ნაწილი რეალიზებული არ არის და დასაწყობებულია (ზოგი პროდუქტი გაფუჭებული და ვადაგასულია). ეს გარემოებაც მიუთითებს, იმაზე რომ არჩეულმა ბიზნეს პროფილმა არ გაამართლა და ძველ პერიოდშიც გაყიდვების დაბალი მაჩვენებელი იყო ბუნებრივი. \nდარიცხვა და არგუმენტაცია მიაჩნია კანონმდებლობასთან შეუსაბამო და ითხოვს დარიცხული თანხების ნაწილობრივ შემცირებას შემდეგ გარემოებათა გამო: \nშემოწმება იყენებს არაპირდაპირ მეთოდს საგადასახადო კოდექსის 73-ე მუხლზე დაყრდნობით. თუმცა კანონმდებლის და შემოსავლების სამსახურის ინტერესია არაპირდაპირი მეთოდით უზრუნველყოს დასარიცხი გადასახადების სამართლიანი შეფასება. არაპირდაპირი მეთოდის გამოყენებას მსგავს შემთხვევებში აუცილებლად არ უნდა მივყავდეთ გადასახადების დამატებით დარიცხვამდე, რადგან აღრიცხვის ნაკლოვანება, კერძოდ ის რომ საქონლის მოძრაობა არ იყო ბუღალტრულ პროგრამაში აღრიცხული, ერთმნიშვნელოვნად არ ნიშნავს, რომ გადასახადის გადამხდელი გადასახადს ამცირებს. არაპირდაპირი მეთოდი უნდა იყოს ამის ტესტი, რომ აღრიცხვის ნაკლოვანების დროს ხდება თუ არა გადასახადის შემცირება და თუ დადგინდება, რომ ადგილი ჰქონდა გადასახადის შემცირებას, უნდა მოხდეს შემცირებული გადასახადის დარიცხვა. \nმოცემულ შემთხვევაში არაპირდაპირი მეთოდის გამოყენება არ არის თანმიმდევრული, ერთი მხრივ შემმოწმებელი ადგენს ე.წ. „აუდირებულ ფასნამატს“ 25%, ხოლო მეორე მხრივ იყენებს ე.წ. ინვენტარიზაციის ფასნამატს 33%-ს. ფასნამატი არის მაჩვენებელი რომელიც აჩვენებს ღირებულების და თვითღირებულების სხვაობას, ამიტომ არ შეიძლება ერთ შემთხვევაში თვითღირებულების დათვლის დროს ეს იყოს 33%, ხოლო მეორე შემთხვევაში ღირებულების დათვლის დროს 25% (ფასნამატი არის გაყიდვის ფასსა და თვითღირებულებას შორის სხვაობა. იგი ერთი და იგივე ეკონომიკური მაჩვენებელია და ერთსა და იმავე საქონელზე ერთ პერიოდში ორი სხვადასხვა პროცენტით ვერ იარსებებს). ეს არაკორექტულია და ამგვარ კალკულაციას ეკონომიკური შინაარსი არ გააჩნია. 33%-იანი ფასნამატი გადასახადის გადამხდელის მიერ არის გაანგარიშებული მიახლოებით და შესაძლოა ცუდი შერჩევით, რადგან შერჩევა ვერ განხორციელდებოდა, მას მოუწია იმ საქონლის მიხედვით ფასნამატის დადგენა, რაზეც შეძლო მეტნაკლები სიზუსტით იდენტიფიკაცია. ამრიგად, 8%-იანი სხვაობა აუდირებულსა და გადასახადის გადამხდელის მიერ დადგენილ ფასნამატს შორის გახდა რეალურად დარიცხვის საფუძველი. აუდიტორებმაც გაიზიარეს გადასახადის გადამხდელის მიერ გაანგარიშებული ფასნამატი, რადგან ის დამატებით დარიცხვას იძლეოდა, სხვა შემთხვევაში შესაძლოა ის ეჭვის ქვეშ დაეყენებინათ და მხოლოდ აუდირებულით ეხელმძღვანელათ. ამასთან აღსანიშნავია, რომ აუდიტორებმა არ მიუთითეს აღნიშნული 33%-იანი ფასნამატის შესახებ აქტში, არადა ზოგადი ადმინისტრაციული კოდექსი მოითხოვს ადმინისტრაციული აქტში იყოს მითითებული დარიცხვის საფუძვლები. თუ ფასნამატი თვითღირებულების გაანგარიშების დროს შეიცვლება 25%-ით, მაშინ დღგ-ის ნაწილში დარიცხვა შემცირდება 6 402 ლარით, ხოლო საშემოსავლო გადასახადის ნაწილში 1 820 ლარით. \nყოველივე აღნიშნულიდან გამომდინარე მიაჩნია, რომ უნდა განხორციელდეს აღნიშნულ ნაწილში ფასნამატის კორექტირება, კერძოდ თვითღირებულების დათვლის დროს ნაცვლად 33%-იანი ფასნამატისა, უნდა განხორციელდეს 25% ფასნამატის გამოყენება და შედეგად უნდა განხორციელდეს დარიცხული დღგის და საშემოსავლო გადასახადის კორექტირება (შემცირება). \nდავების განხილვის საბჭო \nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი ამ ნაწილში არ უნდა დაკმაყოფილდეს შემდეგ გარემოებათა გამო: \nსაგადასახადო კოდექსის 136-ე მუხლის მე-3 ნაწილის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაგადასახადო კოდექსის 49-ე მუხლის პირველი ნაწილის „ე“ ქვეპუნქტის მიხედვით, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით – სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში. \nსაგადასახადო კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას.\nსაგადასახადო კოდექსის 73-ე მუხლის მე-5 ნაწილის „ა“ ქვეპუნქტის შესაბამისად, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა.\nსაგადასახადო კოდექსის 159-ე მუხლის პირველი ნაწილის „ა“ და „ბ“ ქვეპუნქტების მიხედვით, დღგით დასაბეგრი ოპერაციებია დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება, ასევე დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ მომსახურების გაწევა.\nსაგადასახადო კოდექსის 163-ე მუხლის პირველი ნაწილის თანახმად, საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\nსაგადასახადო კოდექსის 164-ე მუხლის პირველი ნაწილის შესაბამისად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაგადასახადო კოდექსის მე-80 მუხლის პირველი ნაწილის თანახმად, რეზიდენტი ფიზიკური პირის საშემოსავლო გადასახადით დაბეგვრის ობიექტია დასაბეგრი შემოსავალი, რომელიც განისაზღვრება, როგორც სხვაობა კალენდარული წლის განმავლობაში მიღებულ ერთობლივ შემოსავალსა და ამ პერიოდისათვის ამ კოდექსით გათვალისწინებული გამოქვითვების თანხებს შორის.\nსაგადასახადო კოდექსის მე-100 მუხლის პირველი ნაწილის და მე-3 ნაწილის „ბ“ ქვეპუნქტის მიხედვით, რეზიდენტის ერთობლივი შემოსავალი შედგება საქართველოში არსებული წყაროდან და საქართველოს ფარგლების გარეთ მიღებული შემოსავლებისაგან. ერთობლივ შემოსავალს განეკუთვნება ნებისმიერი ფორმით ან/და საქმიანობით მიღებული შემოსავალი, კერძოდ, ეკონომიკური საქმიანობით მიღებული შემოსავლები, რომლებიც დაკავშირებული არ არის დაქირავებით მუშაობასთან.\nსაგადასახადო კოდექსის 102-ე მუხლის პირველი ნაწილის „ა“ ქვეპუნქტის შესაბამისად, ეკონომიკური საქმიანობით მიღებულ შემოსავლებს განეკუთვნება საქონლის/მომსახურების მიწოდებით მიღებული შემოსავლები.\nსაგადასახადო კოდექსის 105-ე მუხლის პირველი და მე-2 ნაწილების მიხედვით, ერთობლივი შემოსავლიდან გამოიქვითება ყველა ხარჯი, რომელიც დაკავშირებულია მის მიღებასთან, გარდა იმ ხარჯებისა, რომლებიც ამ კოდექსის თანახმად გამოქვითვას არ ექვემდებარება. თუ ამ კოდექსით სხვა რამ არ არის გათვალისწინებული, ყველა ხარჯი დოკუმენტურად უნდა იყოს დადასტურებული. \nსაბჭოს სხდომაზე, საჩივრის ზეპირი განხილვისას, მომჩივნის წარმომადგენელმა განმარტა, რომ მოცემულ შემთხვევაში არაპირდაპირი მეთოდის გამოყენება (რომელიც სადავო არ არის) არ არის თანმიმდევრული, ერთი მხრივ შემმოწმებელი ადგენს ე.წ. აუდირებულ ფასნამატს 25%, ხოლო მეორე მხრივ იყენებს ე.წ. ინვენტარიზაციის ფასნამატს 33%-ს. ფასნამატი არის მაჩვენებელი, რომელიც აჩვენებს ღირებულების და თვითღირებულების სხვაობას, ამიტომ არ შეიძლება ერთ შემთხვევაში თვითღირებულების დათვლის დროს ეს იყოს 33%, ხოლო მეორე შემთხვევაში ღირებულების დათვლის დროს 25% (ფასნამატი არის გაყიდვის ფასსა და თვითღირებულებას შორის სხვაობა. იგი ერთი და იგივე ეკონომიკური მაჩვენებელია და ერთსა და იმავე საქონელზე ერთ პერიოდში ორი სხვადასხვა პროცენტით ვერ იარსებებს). ეს არაკორექტულია და ამგვარ კალკულაციას ეკონომიკური შინაარსი არ გააჩნია.\nსაბჭოს სხდომაზე, აუდიტის დეპარტამენტის წარმომადგენლის განმარტებით შესამოწმებელი პერიოდის ბოლოს სასაქონლო-მატერიალური ფასეულობების ნაშთის ოდენობის დადგენის მიზნით, საგადასახადო მონიტორინგის დეპარტამენტის 5.05.2025 წლის №8637 ბრძანების შესაბამისად ჩატარდა სასაქონლო-მატერიალური ფასეულობების ნაშთის ფაქტობრივი მდგომარეობის დადგენის პროცედურა. აღწერილი ფაქტობრივი სმფ-ს ნაშთისთვის თვითღირებულებების განსაზღვრა განხორციელდა შეძენის დოკუმენტების მიხედვით, გადასახადის გადამხდელის მიერ (აღწერილი სმფ-ს დასახელებები დიდწილად არ ემთხვეოდა შეძენილ დოკუმენტებში მითითებულ დასახელებებს, ვინაიდან ზოგ შემთხვევაში დასახელებები არ იყო ჩაწერილი სალიტერატურო ქართულით. მაგალითად „დუბელი“ და „გამჭედი“, „ბურღის საცვლელი პირი“ და „სვერლო“, შესაბამისად გადასახადის გადამხდელის ჩართულობით მოხდა თვითღირებულებების განსაზღვრა), ხოლო შემმოწმებელმა აუდიტორებმა მოახდინეს გადასახადის გადამხდელის მიერ გამოგზავნილი თვითღირებულებების გადამოწმება და მასთან ერთად შესწავლა. მის მიერ გამოგზავნილ ცხრილზე დაყრდნობით, ინვენტარიზაციის ფასნამატი დადგინდა 33%, აღნიშნული 33%-იანი ფასნამატი შემოწმების შედეგად გამოყენებულია მხოლოდ შესამოწმებელი პერიოდის ბოლოს სმფ-ს ნაშთის ოდენობის დადგენის მიზნებისათვის, ხოლო მთლიანი შესამოწმებელი პერიოდის განმავლობაში მიღებული შემოსავლის გაანგარიშება განხორციელდა აუდირებულ 25%-იან ფასნამატზე დაყრდნობით. გადასახადის გადამხდელი საჩივარში აღნიშნავს, რომ 33%-იანი ფასნამატის ნაცვლად, შესამოწმებელი პერიოდის ბოლოს სმფ-ს ნაშთის ოდენობის დადგენის მიზნებისათვის შემოწმებას უნდა ეხელმძღვანელა 25%-იანი ფასნამატით, რაც შეუსაბამოა, ვინაიდან ინვენტარიზაციის ფასნამატი თავად გადასახადის გადამხდელის მიერ იქნა გაანგარიშებული და არსებული ფაქტობრივი გარემოებებით დადგინდა 5.05.2025 წელს.\nიგივე პოზიციაა ასახული აუდიტის დეპარტამენტის 29.01.2026 წლის №6053-21-14 წერილით წარმოდგენილ ინფორმაციაში.\nსაბჭოს მიაჩნია, რომ ამ ნაწილში გადასახადის გადამხდელის საგადასახადო ვალდებულებები განსაზღვრულია მართებულად, არ არსებობს მომჩივნის არგუმენტების გათვალისწინების და საჩივრის დაკმაყოფილების საფუძველი.\n2. სასტუმროსთვის უსასყიდლოდ იჯარით გაცემული ფართის დღგ-ით დაბეგვრა \nფაქტების აღწერა/დარიცხვის საფუძვლები \nგადასახადის გადამხდელს, გარდა საქონლის რეალიზაციისა, უფიქსირდება დღგ-ით დასაბეგრი გაწეული მომსახურებები. საანგარიშო პერიოდში დღგ-ით დასაბეგრი ბრუნვის დეკლარირებულ მონაცემებთან შედარებისას გამოვლინდა სხვაობა, რაზეც გადასახადის გადამხდელს დაერიცხა დღგ და დაეკისრა ჯარიმა საგადასახადო კოდექსის 275-ე მუხლით.\nშემოსავლების სამსახურის გადაწყვეტილების შინაარსი \nშემოსავლების სამსახური მიუთითებს საგადასახადო კოდექსის 159-ე მუხლის პირველი ნაწილის „ა“ და „ბ“ ქვეპუნქტებზე, 163-ე მუხლის პირველ ნაწილზე, 164-ე მუხლის პირველ ნაწილზე. სასტუმროსთვის უსასყიდლოდ იჯარით გაცემული ფართის დღგ-ით დაბეგვრასთან დაკავშირებით, შემოსავლების სამსახური ყურადღებას ამახვილებს გადასახადის გადამხდელის მიერ საჩივარში დაფიქსირებულ პოზიციაზე, რომლის მიხედვითაც გადასახადის გადამხდელს თავის საცხოვრებელ სახლში ჰქონდა საოჯახო სასტუმროს ორგანიზების მცდელობა. სასტუმრო რეგისტრირებული ჰქონდა შპს „-------“ სახელზე და განთავსებული ჰქონდა აბრაც, თუმცა ფაქტობრივად სასტუმრო არ ფუნქციონირებდა. შესაბამისად რეალურად სასტუმროსთვის შენობა იჯარით არ გადაუცია და არც შემოსავალი მიუღია. შესაბამისად მიიჩნევს, რომ არ არსებობს დღგ-ით დაბეგვრის ობიექტი. აქედან გამომდინარე ითხოვს აღნიშნულ ნაწილში დარიცხული თანხების კორექტირებას.\nზემოაღნიშნული სამართლებრივი ნორმების, დადგენილი ფაქტობრივი გარემოებებისა და გადასახადის გადამხდელის არგუმენტაციის გათვალისწინებით, შემოსავლების სამსახურმა სადავო საკითხთან დაკავშირებით მიიჩნია, რომ საგადასახადო ვალდებულებების დაზუსტების მიზნით, გადასახადის გადამხდელს უნდა მიეცეს წინადადება ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს სასტუმროს ფუნქციონირებასთან დაკავშირებული დოკუმენტები, მ.შ. ინფორმაცია აღნიშნულ პერიოდში გადახდილი კომუნალური გადასახადების შესახებ. თავის მხრივ, განსაზღვრულ ვადაში მტკიცებულებების წარდგენის შემთხვევაში აუდიტის დეპარტამენტს დაევალა, შეისწავლოს წარდგენილი მტკიცებულებები და შესწავლის შედეგების გათვალისწინებით, სათანადო საფუძვლების არსებობის შემთხვევაში, განახორციელოს საგადასახადო ვალდებულებების კორექტირება (შემცირება).\nმომჩივნის არგუმენტაცია \nშემმოწმებელს დღგ-ით დასაბეგრ ბრუნვაში ჩასმული აქვს სასტუმროსთვის შენობის უსასყიდლო იჯარა, რაზეც ჯამურად დარიცხულია 2 430 ლარი დღგ-ის ნაწილში და დამატებულია ერთობლივ შემოსავალში და დარიცხულია საშემოსავლო გადასახადი.\nგადასახადის გადამხდელს აქვს საცხოვრებელი სახლი, სადაც ჰქონდა მცდელობა მოეხდინა საოჯახო სასტუმროს ორგანიზება. სასტუმრო ბიზნესი რეგისტრირებული ჰქონდა შპს „-------“ (ს/ნ -------) სახელზე და გამოკრული ჰქონდა აბრა. თუმცა ფაქტობრივად სასტუმროს არ უფუნქციონირია 2023 წლის მარტიდან, ფაქტობრივად „სასტუმროსთვის“ შენობა იჯარით არ ყოფილა გადაცემული ამ პერიოდში. შესაბამისად, არ არსებობდა არც რეალური იჯარა, არც შემოსავალი და არც „მომსახურება“ - შესაბამისად, არ არსებობს საგანი დღგ-ისთვის.\nმომჩივანი მიუთითებს საგადასახადო კოდექსის 159-ე მუხლის „ბ“ ქვეპუნქტზე და მე-16 მუხლის მე2 ნაწილზე და განმარტავს, რომ ფაქტობრივად არანაირი მოქმედება არ განხორციელებულა, შპს „-------“ არ უსარგებლია აღნიშნული შენობით. მხოლოდ აბრის არსებობა ან საქმიანობის რეგისტრაცია იურიდიულ პირზე არ ნიშნავს მომსახურების რეალურ გაწევას შპს-ის მიერ ან მისთვის სასტუმროს გადაცემას.\nმომჩივანი ასევე მიუთითებს ზოგადი ადმინისტრაციული კოდექსის 53-ე მუხლის პირველი ნაწილზე და აღნიშნავს, რომ საგადასახადო შემოწმების აქტი რომლის საფუძველზეც არის გამოცემული საგადასახადო მოთხოვნა და ბრძანება არ იძლევა საშუალებას, რომ გადასახადის გადამხდელმა ერთმნიშვნელოვნად განსაზღვროს დარიცხვის სამართლებრივი საფუძველი.\nაღნიშნულიდან გამომდინარე მიაჩნია, რომ უნდა განხორციელდეს 2022-2024 წლებში შემოწმების შედეგად ფართის უსასყიდლოდ გაქირავებად მიჩნევის შედეგად დარიცხული დღგ-ის და საშემოსავლო გადასახადის თანხის კორექტირება (შემცირება).\nდავების განხილვის საბჭო \nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი ამ ნაწილში არ უნდა დაკმაყოფილდეს შემდეგ გარემოებათა გამო:\nსაგადასახადო კოდექსის 159-ე მუხლის პირველი ნაწილის „ბ“ ქვეპუნქტის მიხედვით, დღგ-ით დასაბეგრი ოპერაციაა: დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ მომსახურების გაწევა.\nსაგადასახადო კოდექსის 163-ე მუხლის პირველი ნაწილის თანახმად, საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\nსაგადასახადო კოდექსის 164-ე მუხლის პირველი ნაწილის შესაბამისად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც. \nსაბჭოს სხდომაზე, საჩივრის ზეპირი განხილვისას, მომჩივნის წარმომადგენელმა მიუთითა, რომ გადასახადის გადამხდელს აქვს საცხოვრებელი სახლი, სადაც ჰქონდა მცდელობა საოჯახო სასტუმროს ორგანიზების, გამოკრული ჰქონდა აბრა, თუმცა ფაქტობრივად სასტუმროს არ უფუნქციონირია 2023 წლის მარტიდან, მხოლოდ აბრის არსებობა ან საქმიანობის რეგისტრაცია იურიდიულ პირზე არ ნიშნავს მომსახურების რეალურ გაწევას შპს-ის მიერ ან მისთვის სასტუმროს გადაცემას. აღნიშნულზე წარმოადგენს კომპანიის საბანკო ამონაწერს და საგადასახადო დეკლარაციების რეესტრს. აღსანიშნავია, რომ გადასახადის გადამხდელს იჯარით გაცემული აქვს შპს „-------“ ფართი, რა ფართზეც არ არის გამიჯნული კომუნალური გადასახადები, ამიტომ ვერ ხერხდება განცალკევებით კომუნალურ გადასახადების (კერძოდ ელ. ენერგიის) ამოღება\nსაგადასახადო კოდექსის 302-ე მუხლის მე-2 ნაწილის შესაბამისად, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში.\nსაბჭოს სხდომაზე აუდიტის დეპარტამენტის წარმომადგენლის განმარტებით და 29.01.2026 წლის №6053-21-14 წერილით წარმოდგენილი ინფორმაციით, გადასახადის გადამხდელი საჩივარში მიუთითებს, რომ მისი კუთვნილი სასტუმროს შენობა, რომელი გადაცემული ჰქონდა შპს „-------“, რომლის თანადამფუძნებელიც იყო ი/მ ------- მეუღლესთან, ------- ერთად, ხოლო 16.10.2025 წლიდან მხოლოდ ------- დამფუძნებელიც და დირექტორიც, მეწარმე აღნიშნავს, რომ რეალურად არ ფუნქციონირებდა სასტუმრო და არ ჰქონდა ადგილი უსასყიდლო მიწოდებას. აღნიშნულ საკითხთან დაკავშირებით შემოწმების ეტაპზე გადასახადის გადამხდელთან განხორციელდა გასაუბრება, რომელმაც სატელეფონო საუბრისას აღნიშნა, რომ ეს იყო უსასყიდლო იჯარა, ხოლო 1.08.2025 წლიდან უკვე გააფორმა ხელშეკრულება და იჯარის ღირებულება განისაზღვრა 500 ლარის ოდენობით. გადასახადის გადამხდელის მიერ შემოწმებისას წარდგენილი საბანკო ამონაწერებიდან ირკვევა, რომ 2022 და 2023 წლებში კონკრეტული ფიზიკური პირების მიერ ჩარიცხულია თანხა „სასტუმროს მომსახურების ღირებულების“ დანიშნულებით, რაც აგრეთვე მიუთითებს იმ ფაქტზე, რომ სასტუმრო რეალურად ფუნქციონირებდა. შემოწმებამ იხელმძღვანელა გადასახადის გადამხდელის მიერ შედგენილ ხელშეკრულებაში განსაზღვრული იჯარის ღირებულებით და უსასყიდლოდ მიწოდებული იჯარის მომსახურების პერიოდებში იჯარის საბაზრო ღირებულებად მიიჩნია 500 ლარი.\nსადავო საკითხზე მომჩივნის არგუმენტების გათვალისწინებით შემოსავლების სამსახურის მიერ საჩივარი ნაწილობრივ დაკმაყოფილდა, გადასახადის გადამხდელს მიეცა წინადადება ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს სასტუმროს ფუნქციონირებასთან დაკავშირებული დოკუმენტები, მ.შ. ინფორმაცია აღნიშნულ პერიოდში გადახდილი კომუნალური გადასახადების შესახებ; ხოლო ბრძანებით განსაზღვრულ ვადაში მტკიცებულებების წარდგენის შემთხვევაში აუდიტის დეპარტამენტს, დაევალა გადასახადის გადამხდელის მონაწილეობით, შეისწავლოს წარდგენილი მტკიცებულებები და შესწავლის შედეგების გათვალისწინებით, სათანადო საფუძვლების არსებობის შემთხვევაში, განახორციელოს საგადასახადო ვალდებულებების კორექტირება (შემცირება).\nაღნიშნული გარემოებებიდან გამომდინარე, საბჭოს მიაჩნია, რომ ამ ნაწილში არ არსებობს შემოსავლების სამსახურის მიერ მიღებული გადაწყვეტილებისგან განსხვავებული გადაწყვეტილების მიღების საფუძველი. \n3. ქონების გადასახადის გაანგარიშება \nფაქტების აღწერა/დარიცხვის საფუძვლები\nშემოსავლების სამსახურის გადასახადების ადმინისტრირების საინფორმაციო სისტემის მონაცემების ანალიზის შედეგად დადგინდა, რომ გადასახადის გადამხდელის 2021 წლიდან 2023 წლის ჩათვლით, ყოველწლიურად დასაბეგრი შემოსავალი აღემატება 40 000 ლარს და არ აღემატება 100 000 ლარს. გადასახადის გადამხდელს საკუთრებაში გააჩნია უძრავი და მოძრავი ქონება (მ.შ. მიწა), კერძოდ ავტოსატრანსპორტო საშუალებები და უძრავი ქონებები მდებარე - -------, ------- (ს/კ -------); -------, ------- (ს/კ -------); -------, ------- (ს/კ -------). \nგადასახადის გადამხდელის მიერ წარდგენილი ქონების გადასახადის დეკლარაციების და უძრავი ქონების საბაზრო ღირებულების შეფასების შესახებ ექსპერტის დასკვნის ანალიზის შედეგად მეწარმის დეკლარირებულ მონაცემებსა და შემოწმების მონაცემებს შორის გამოვლინდა სხვაობები.\nგამოვლენილ სხვაობებზე მომჩივანს დაერიცხა ქონების გადასახადი და დაეკისრა ჯარიმა საგადასახადო კოდექსის 275-ე მუხლით.\nშემოსავლების სამსახურის გადაწყვეტილების შინაარსი \nშემოსავლების სამსახური მიუთითებს საგადასახადო კოდექსის 201-ე მუხლის პირველი ნაწილის „გ.ა“ ქვეპუნქტზე, 202-ე მუხლის მე-5 ნაწილზე, 203-ე მუხლზე, 205-ე მუხლის პირველ ნაწილზე, 43-ე მუხლის მე-4 ნაწილზე, ზოგადი ადმინისტრაციული კოდექსის 96-ე მუხლზე.\nშემოსავლების სამსახური ყურადღებას ამახვილებს გადასახადის გადამხდელის მიერ საჩივარში დაფიქსირებულ პოზიციაზე, რომლის მიხედვითაც არ ეთანხმება ქონების გადასახადში განსაზღვრულ საგადასახადო ვალდებულებებს და აცხადებს, რომ საკუთრებაში გააჩნდა სხვადასხვა საკადასტრო კოდით რეგისტრირებული სამი ქონება, რომელიც თავის მხრივ მოიცავდა როგორც შენობას, ასევე მიწის ნაკვეთს. განმარტავს, რომ 2022, 2023, და 2024 წლების ქონების გადასახადით დასაბეგრ ბაზაში შეტანილ იქნა როგორც შენობის ასევე მიწის ღირებულება, ამასთან, მიწა დამატებით ფართობის მიხედვით დაიბეგრა მიწის გადასახადითაც. მიუთითებს, რომ მის მიერ შემოწმებისთვის წარდგენილ იქნა შეფასების ანგარიში, რომლითაც იხელმძღვანელა შემმოწმებელმა. თუმცა, შეფასების ანგარიშებში გამიჯნულია მიწისა და ქონების ღირებულებები. განმარტავს, რომ ქონების გადასახადი დიფერენცირებულია დასაბეგრ ქონებაზე გადასახადით და მიწის გადასახადით, შესაბამისად, მიწაზე ქონების გადასახადი გაიანგარიშება არა მისი საბაზრო ღირებულებით, არამედ ერთ კვადრატულ მეტრზე დადგენილი გადასახადის განაკვეთით. აქედან გამომდინარე, ქონების გადასახადში განსაზღვრულ დარიცხვას მიიჩნევს კანონმდებლობასთან შეუსაბამოდ და ითხოვს მის კორექტირებას.\nზემოაღნიშნული სამართლებრივი ნორმების, დადგენილი ფაქტობრივი გარემოებებისა და გადასახადის გადამხდელის არგუმენტაციის გათვალისწინებით, სადავო საკითხთან დაკავშირებით, შემოსავლების სამსახურმა მიიჩნია, რომ სადავო საკითხი საჭიროებს დამატებით შესწავლას, კერძოდ, ქონების საბაზრო ღირებულების დადგენის მიზნით, აუდიტის დეპარტამენტს დაევალა გადასახადის გადამხდელის მიერ საჩივარში მითითებული არგუმენტების გათვალისწინებით ყოველმხრივ შეისწავლოს/გამოიკვლიოს შემოწმების ეტაპზე წარდგენილი ექსპერტიზის დასკვნა და შესწავლის შედეგების გათვალისწინებით, სათანადო საფუძვლის არსებობის შემთხვევაში, განახორციელოს საგადასახადო ვალდებულებების კორექტირება (შემცირება).\nმომჩივნის არგუმენტაცია \nსაგადასახადო შემოწმების მასალების მიხედვით ირკვევა, რომ ფიზიკური პირის ქონების გადასახადი და მიწის გადასახადი გაანგარიშებულია შემდეგ ქონებებზე:\n- -------, -------, ------- (------- );\n- -------, -------, ------- (-------);\n- -------, -------, ------- (-------). \nგადასახადის გადამხდელის მიერ წარდგენილია შეფასების ანგარიშები, რითიც იხელმძღვანელა შემმოწმებელმა. თუმცა, შეფასების ანგარიშებში გამიჯნულია მიწის და შენობის ღირებულებები. \nსაგადასახადო შემოწმების შედეგად:\n- 2022 წლის დასაბეგრ ბაზაში მოხდა ------- საკადასტრო კოდზე რეგისტრირებული, როგორც მიწის, ისე შენობის ღირებულების შეტანა და დამატებით ფართობის მიხედვით დაბეგვრა გადასახადით. შედეგად ქონების გადასახადის დასაბეგრ ბაზაში მიწის საბაზრო ღირებულების არასწორად შეტანის შედეგად დარიცხვა გაიზარდა 619.5 ლარით.\n- 2023 წლის დასაბეგრ ბაზაში მოხდა ------- და ------- საკადასტრო კოდებზე რეგისტრირებული, როგორც მიწების, ისე შენობის ღირებულების შეტანა და დამატებით ფართობის მიხედვით დაბეგვრა გადასახადით. შედეგად ქონების გადასახადის დასაბეგრ ბაზაში მიწის საბაზრო ღირებულების არასწორად შეტანის შედეგად დარიცხვა გაიზარდა 1 297 ლარით.\n- 2024 წლის დასაბეგრ ბაზაში მოხდა ------- და ------- საკადასტრო კოდებზე რეგისტრირებული, როგორც მიწების ისე შენობის ღირებულების შეტანა და დამატებით ფართობის მიხედვით დაბეგვრა გადასახადით. შედეგად ქონების გადასახადის დასაბეგრ ბაზაში მიწის საბაზრო ღირებულების არასწორად შეტანის შედეგად დარიცხვა გაიზარდა 1 425 ლარით.\nამრიგად, ქონების გადასახადი დიფერენცირებულია დასაბეგრ ქონებაზე გადასახადით და მიწაზე გადასახადით შესაბამისად, მიწაზე ქონების გადასახადი გაიანგარიშება არა მისი საბაზრო ღირებულების არამედ, ერთ კვადრატულ მეტრზე დადგენილი გადასახადის განაკვეთის მიხედვით.\nშემოსავლების სამსახური გასაჩივრებულ გადაწყვეტილებაში მიუთითებს, რომ დადგენილი ფაქტობრივი გარემოებებისა და გადასახადის გადამხდელის არგუმენტაციის გათვალისწინებით, სადავო საკითხთან დაკავშირებით, შემოსავლების სამსახურმა მიიჩნია, რომ სადავო საკითხი საჭიროებს დამატებით შესწავლას, კერძოდ, ქონების საბაზრო ღირებულების დადგენის მიზნით, აუდიტის დეპარტამენტს დაევალა გადასახადის გადამხდელის მიერ საჩივარში მითითებული არგუმენტების გათვალისწინებით ყოველმხრივ შეისწავლოს/გამოიკვლიოს შემოწმების ეტაპზე წარდგენილი ექსპერტიზის დასკვნა და შესწავლის შედეგების გათვალისწინებით, სათანადო საფუძვლის არსებობის შემთხვევაში, განახორციელოს საგადასახადო ვალდებულებების კორექტირება (შემცირება).\nზემოაღნიშნული გარემოებების ერთობლიობა ცალსახად მიუთითებს, რომ საგადასახადო შემოწმების ფარგლებში ქონების გადასახადის დასაბეგრი ბაზა განისაზღვრა არაკორექტულად, კერძოდ - მიწა ერთდროულად დაიბეგრა, როგორც მისი საბაზრო ღირებულების, ისე ფართობის მიხედვით, რაც ეწინააღმდეგება საგადასახადო კოდექსის მე-200 და 202-ე მუხლებით დადგენილ განსხვავებულ დაბეგვრის რეჟიმებს. ამასთან, შემოწმებისას გამოყენებული შეფასების ანგარიშები, რომლებიც შესრულებულია სერტიფიცირებული შემფასებლების მიერ და მკაფიოდ გამიჯნავს მიწისა და შენობის ღირებულებებს, აუდიტორის მიერ იქნა გამოყენებული შერჩევითად და სუბიექტური შეფასებით, ყოველგვარი პროფესიული განსჯის გარეშე. დაუშვებელია შეფასების ანგარიშის ნაწილობრივი სანდოობის აღიარება მხოლოდ იმ ნაწილში, რომელიც იწვევს საგადასახადო ვალდებულების ზრდას, ხოლო დანარჩენი ნაწილის უგულებელყოფა. მით უფრო, როდესაც შემოსავლების სამსახურის დავის განმხილველ ორგანოს ჰქონდა სრული წვდომა ყველა შესაბამის მტკიცებულებაზე და აუდიტორის განმარტებითაც დადგინდა, რომ კორექტირება ეფუძნებოდა არა შეფასების ანგარიშის შინაარსს, არამედ აუდიტორის პირად შეხედულებას. ასეთ პირობებში, სადავო საკითხის დამატებით შესწავლაზე მითითება ვერ ცვლის უკვე გამოვლენილ სამართლებრივ და მეთოდოლოგიურ ხარვეზებს. შესაბამისად, მიაჩნია რომ არსებობს საკმარისი სამართლებრივი და ფაქტობრივი საფუძველი ქონების გადასახადის დასაბეგრი ბაზის ხელახალი, კანონმდებლობასთან შესაბამისი განსაზღვრისა და დარიცხული საგადასახადო ვალდებულებების შემცირებისათვის.\nშესაბამისად, ქონების გადასახადის ნაწილში დარიცხვა მიაჩნია კანონმდებლობასთან შეუსაბამოდ და ითხოვს დარიცხული თანხების კორექტირებას (შემცირებას).\nდავების განხილვის საბჭო \nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი ამ ნაწილში არ უნდა დაკმაყოფილდეს შემდეგ გარემოებათა გამო:\nსაგადასახადო კოდექსის 201-ე მუხლის პირველი ნაწილის „გ.ა“ ქვეპუნქტის თანახმად, ქონების გადასახადის გადამხდელია ფიზიკური პირი მის საკუთრებაში არსებულ უძრავ ქონებაზე (მათ შორის, დაუმთავრებელ მშენებლობაზე, შენობა-ნაგებობაზე ან მათ ნაწილზე), იახტებზე (კატარღებზე), შვეულმფრენებზე, თვითმფრინავებსა და საგარეო-ეკონომიკური საქმიანობის ეროვნული სასაქონლო ნომენკლატურის 8703 კოდით განსაზღვრულ მსუბუქ ავტომობილებზე.\nსაგადასახადო კოდექსის 202-ე მუხლის მე-5 ნაწილის თანახმად, ფიზიკური პირის დასაბეგრ ქონებაზე გადასახადის წლიური განაკვეთი დიფერენცირებულია გადასახადის გადამხდელის ოჯახის მიერ საგადასახადო წლის განმავლობაში მიღებული შემოსავლების მიხედვით და განისაზღვრება შემდეგი ოდენობით:\nა) 100 000 ლარამდე შემოსავლის მქონე ოჯახებისათვის – საგადასახადო პერიოდის ბოლოსთვის დასაბეგრი ქონების საბაზრო ღირებულების არანაკლებ 0.05 პროცენტისა და არა უმეტეს 0.2 პროცენტისა;\nბ) 100 000 ლარის ან მეტი შემოსავლის მქონე ოჯახებისათვის – საგადასახადო პერიოდის ბოლოსთვის დასაბეგრი ქონების საბაზრო ღირებულების არანაკლებ 0.8 პროცენტისა და არა უმეტეს 1 პროცენტისა. \nსაგადასახადო კოდექსის 203-ე მუხლის შესაბამისად, მიწაზე ქონების გადასახადის გადამხდელია პირი საგადასახადო წლის 1 აპრილის მდგომარეობით:\nა) მის საკუთრებაში არსებულ მიწაზე;\nბ) სახელმწიფო საკუთრებაში არსებულ მიწაზე, რომლითაც სარგებლობს ან რომელსაც ფლობს იგი;\nგ) მის მფლობელობაში ან/და სარგებლობაში არსებულ, გარდაცვლილი პირის სახელზე რეგისტრირებულ მიწის ნაკვეთზე, გარდა იმ შემთხვევისა, როდესაც მიწის ნაკვეთით სარგებლობა ხორციელდება იჯარის, ქირის, უზუფრუქტის ან სხვა ამგვარი სახის ხელშეკრულების საფუძველზე.\nსაგადასახადო კოდექსის 205-ე მუხლის პირველი და მე-12 ნაწილების თანახმად, ქონების გადასახადის საგადასახადო პერიოდად ითვლება კალენდარული წელი. ფიზიკური პირი ქონების გადასახადის დეკლარაციას საგადასახადო ორგანოს წარუდგენს არა უგვიანეს კალენდარული წლის 1 ნოემბრისა. დეკლარაციაში მონაცემები დასაბეგრი ქონების შესახებ შეიტანება გასული საგადასახადო წლის მიხედვით, ხოლო დასაბეგრი მიწის შესახებ – მიმდინარე საგადასახადო წლის მიხედვით. \nსაბჭოს სხდომაზე, საჩივრის ზეპირი განხილვისას, მომჩივნის წარმომადგენლის განმარტებით, მიწა ერთდროულად დაიბეგრა როგორც მისი საბაზრო ღირებულების, ისე ფართობის მიხედვით, რაც ეწინააღმდეგება საგადასახადო კოდექსის მე-200 და 202-ე მუხლებით დადგენილ განსხვავებულ დაბეგვრის რეჟიმებს. ასეთ პირობებში, სადავო საკითხის დამატებით შესწავლაზე მითითება ვერ ცვლის უკვე გამოვლენილ სამართლებრივ და მეთოდოლოგიურ ხარვეზებს. შესაბამისად, მიაჩნია რომ არსებობს საკმარისი სამართლებრივი და ფაქტობრივი საფუძველი ქონების გადასახადის დასაბეგრი ბაზის ხელახალი, კანონმდებლობასთან შესაბამისი განსაზღვრისა და დარიცხული საგადასახადო ვალდებულებების შემცირებისათვის.\nმომჩივნის არგუმენტზე, საბჭოს სხდომაზე, აუდიტის დეპარტამენტის წარმომადგენელმა განმარტა, რომ გადასახადის გადამხდელის მიერ წარდგენილ დასკვნებში გამიჯნული იყო მიწის და შენობის ღირებულებები, სამი მიწიდან ერთი მიწის ფართობი მთლიანად დაკავებულია ორ სართულიანი მაღაზიის შენობით, მეორე მიწაზე ასევე, დგას ორსართულინი საცხოვრებელი და სასტუმროს შენობა და მესამეზე დგას ავარიული შენობა. აუდიტის დეპარტამენტი შემოსავლების სამსახურის ბრძანების შესაბამისად, ახორციელებს საკითხის დამატებით შესწავლას (შემოსავლების სამსახურის ვალის მართვის დეპარტამენტის შესაბამისი კვალიფიკაციის მქონე თანამშრომლებთან ერთად, რომელთანაც კომუნიკაცია ასევე, განხორციელდა შემოწმების ეტაპზეც).\nსადავო საკითხზე მომჩივნის არგუმენტების გათვალისწინებით შემოსავლების სამსახურის მიერ საჩივარი ნაწილობრივ დაკმაყოფილდა, ქონების საბაზრო ღირებულების დადგენის მიზნით, აუდიტის დეპარტამენტს დაევალა გადასახადის გადამხდელის მიერ საჩივარში მითითებული არგუმენტების გათვალისწინებით ყოველმხრივ შეისწავლოს/გამოიკვლიოს შემოწმების ეტაპზე წარდგენილი ექსპერტიზის დასკვნა და შესწავლის შედეგების გათვალისწინებით, სათანადო საფუძვლის არსებობის შემთხვევაში, განახორციელოს საგადასახადო ვალდებულებების კორექტირება (შემცირება).\nზემოთ აღნიშნული გარემოებებიდან გამომდინარე, საბჭოს მიაჩნია, რომ ამ ნაწილში არ არსებობს შემოსავლების სამსახურის მიერ მიღებული გადაწყვეტილებისგან განსხვავებული გადაწყვეტილების მიღების საფუძველი.\n4. დაკისრებული სანქციებისგან (დღგ-ის ნაწილში) გათავისუფლება \nფაქტების აღწერა/დარიცხვის საფუძვლები \nსაგადასახადო შემოწმების შედეგად მომჩივანს, საგადასახადო კოდექსის 275-ე მუხლით, დაეკისრა ჯარიმა 14 308 ლარი, მათ შორის: დღგ-ში 8 785 ლარი, საშემოსავლო გადასახადში 910 ლარი და ქონების გადასახადში 4 613 ლარი. ასევე, აუდიტის დეპარტამენტის 22.10.2025 წლის №007-267 საგადასახადო მოთხოვნით საურავი 7 664.44 ლარი.\nდღგ-ის ნაწილში დარიცხვა და შესაბამისი ჯარიმის დაკისრება ეფუძნება იმ გარემოებებს, რომ მეწარმეს მის მფლობელობაში არსებული შენობის სახურავზე განთავსებული აქვს შპს „-------“ (ს/ნ -------) ანტენა, რაზედაც ყოველთვიურად იღებს მომსახურების ანაზღაურებას. შპს „-------“ დაბეგრილი აქვს წყაროსთან ფიზიკური პირის მიერ გაწეული მომსახურების ღირებულება, მაგრამ ვინაიდან გადასახადის გადამხდელი 18.01.2023 წლიდან გახდა დღგ-ის გადამხდელი, აღნიშნული მომსახურების დაბეგვრის ვალდებულება მას წარმოეშვა, შესაბამისად შემოწმების შედეგად დღგ-ით დასაბეგრი ბრუნვის განსაზღვრაში მონაწილეობა მიიღო აღნიშნული მომსახურების გაწევით მიღებულმა დასაბეგრმა ბრუნვამ.\nშემოსავლების სამსახურის გადაწყვეტილების შინაარსი\nშემოსავლების სამსახური მიუთითებს საგადასახადო კოდექსის 43-ე მუხლის მე-4 ნაწილზე, 269-ე მუხლის პირველ ნაწილზე, 270-ე მუხლის პირველ ნაწილზე, ამავე მუხლის მე-2 ნაწილზე, 272-ე მუხლის პირველ ნაწილზე, 275-ე მუხლზე, 269-ე მუხლის მე-7 ნაწილზე.\nშემოსავლების სამსახური განმარტავს, რომ გადასახადის გადამხდელის კეთილსინდისიერება უკავშირდება მის მიერ დაშვებულ შეცდომას, გადამხდელი კეთილსინდისიერია იმ შემთხვევაში თუ სამართალდარღვევა გამოწვეულია მის მიერ დაშვებული შეცდომით (არცოდნით). კეთილსინდისიერება გულისხმობს პირის სუბიექტურ დამოკიდებულებას მის მიერ ჩადენილი ქმედებისადმი. პირი მოქმედებს საპატიებელი შეცდომის პირობებში ანუ მან არ იცოდა და არც შეიძლებოდა სცოდნოდა, რომ ჩადიოდა აკრძალულ ქმედებას (სამართალდარღვევას). საქართველოს საგადასახადო კოდექსის 269-ე მუხლის მე-7 ნაწილის მიზანია საგადასახადო პასუხისმგებლობისგან გაათავისუფლოს პირი, რომელიც სამართლებრივი შეცდომის არეალში მოქმედებდა, რადგან სამართლებრივი შეცდომის დროს პირი არასწორად აფასებს ჩადენილი ქმედების სამართლებრივ არსს და ამ ქმედებით გამოწვეულ სამართლებრივ შედეგს.\nშემოსავლების სამსახური მიუთითებს ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები, ამასთან, მომჩივანი ვერ უთითებს ფაქტობრივ და სამართლებრივ გარემოებებზე, რომლითაც დადასტურდება, რომ გადასახადის გადამხდელი საგადასახადო ვალდებულებების არაჯეროვნად შესრულებისას მოქმედებდა სამართლებრივი შეცდომის არეალში. შესაბამისად, საგადასახადო შემოწმების შედეგად დარიცხული სანქციის მიმართ შემოსავლების სამსახურს მიზანშეწონილად არ მიაჩნია საგადასახადო კოდექსის 269-ე მუხლის მე-7 ნაწილის გამოყენება.\nმომჩივნის არგუმენტაცია \nსაგადასახადო შემოწმების მასალების მიხედვით შპს „-------“ იჯარით გადაცემული ფართი ჩართულია დღგ-ით დასაბეგრ ბრუნვაში. გადასახადის გადამხდელი არ დავობს აღნიშნულ საკითხს, თუმცა მთელი ამ პერიოდის განმავლობაში შპს „-------“ გადასახადის გადამხდელზე გადახდილ თანხაზე ახდენდა საშემოსავლო გადასახადის დაკავებას. შესაბამისად, სახელმწიფო ბიუჯეტს არ უზარალია აღნიშნული ოპერაციით. გადასახადის გადამხდელმა როგორც კი შეიტყო, რომ ის არასწორად ახდენდა თანხების დეკლარირებას, მან შპს „-------“ გამოუწერა ანგარიშფაქტურები, რომელიც ჩაითვალა შპს „-------“. ამრიგად, აღნიშნულ ოპერაციებზე გადახდილი იქნა უფრო მეტი თანხა ვიდრე დღგ. დაკავებული საშემოსავლო შეადგენდა 1000*20%=200 ლარს, ხოლო დღგ 1000*18%=180 ლარს. ამრიგად, გადასახადის გადამხდელს არ ჰქონია გადასახადის თავიდან არიდება გამიზნული და მოქმედებდა კეთილსინდისიერად, შესაბამისად შეცდომა იყო გამოწვეული არცოდნით.\nცალსახაა რომ შემოსავლების სამსახური გადაწყვეტილებაში მითითებულ კრიტერიუმებს აკმაყოფილებს მოცემული შემთხვევა: 1. სამართალდარღვევა ცალსახად გამოწვეულია გადასახადის გადამხდელის შეცდომით; 2. ჩადენილი ქმედებით ბიუჯეტისთვის ზიანი არ მიუყენებია, რადგან ოპერაცია იბეგრებოდა უფრო მაღალი საგადასახადო ტვირთით ვიდრე ეს საგადასახადო აუდიტორის მიერ ოპერაციის კანონიერი დაბეგვრის რეჟიმში მოქცევამ მოგვცა - ამრიგად პირი მოქმედებდა კეთილსინდისიერად; 3. გადასახადის გადამხდელი მოქმედებდა საპატიებელი სამართლებრივი შეცდომის პირობებში, რადგან ოპერაციებზე რეგულარულად ხდებოდა საშემოსავლო გადასახადის დაკავება და ბიუჯეტში გადახდა იმ ოდენობით, რომელიც აღემატებოდა შესაბამის დღგ-ს. პირი არ უარყოფდა დაბეგვრას, არ მალავდა ოპერაციას და არ ამცირებდა საგადასახადო ვალდებულებას, არამედ არასწორად აფასებდა დაბეგვრის ტიპს. შეცდომის გამოვლენისთანავე მან დაუყოვნებლივ და სრულად მოახდინა დღგ-ის კორექტირება. აღნიშნული ქცევა გამორიცხავს განზრახ სამართალდარღვევას და ადასტურებს, რომ პირმა არც იცოდა და ობიექტურად არც შეიძლებოდა სცოდნოდა, რომ ჩადიოდა აკრძალულ ქმედებას, რაც სრულად აკმაყოფილებს საგადასახადო კოდექსის 269-ე მუხლის მე-7 ნაწილის პირობებს. \nაღნიშნულის გათვალისწინებით, ითხოვს დაკორექტირდეს საგადასახადო ვალდებულებები და საგადასახადო კოდექსის 269-ე მუხლის მე-7 ნაწილის მიხედვით, როგორც კეთილსინდისიერი გადასახადის გადამხდელი გათავისუფლდეს დარიცხული სანქციისაგან (ჯარიმა და საურავი).\nდავების განხილვის საბჭო \nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი ამ ნაწილში არ უნდა დაკმაყოფილდეს შემდეგ გარემოებათა გამო:\nსაგადასახადო კოდექსის 272-ე მუხლის პირველი და მე-2 ნაწილების მიხედვით, საურავი არის საგადასახადო სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის. საურავი ერიცხება გადასახადის თანხას, რომელიც არის სხვაობა გადასახადის გადამხდელის მიერ შეუსრულებელ საგადასახადო ვალდებულებებსა და ზედმეტად გადახდილი გადასახადების ჯამს შორის. თუ ამ კოდექსით სხვა რამ არ არის გათვალისწინებული, საურავის დარიცხვა ხორციელდება თითოეული ვადაგადაცილებული დღისათვის, გადასახადის გადახდის ვადის ამოწურვის დღის მომდევნო დღიდან.\nსაგადასახადო კოდექსის 275-ე მუხლის მე-2, 2\n1\n და 2\n2\n ნაწილების თანახმად:\n2. საგადასახადო დეკლარაციაში/გაანგარიშებაში გადასახადის თანხის შემცირება, გარდა ამ მუხლის პირველი, 2\n1\n და 2\n2\n ნაწილებით გათვალისწინებული შემთხვევებისა, იწვევს დაჯარიმებას შემცირებული გადასახადის თანხის 50 პროცენტის ოდენობით.\n2\n1\n. საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტს არ აღემატება, იწვევს დაჯარიმებას შემცირებული გადასახადის თანხის 10 პროცენტის ოდენობით.\n2\n2\n. საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტზე მეტია და 20 პროცენტს არ აღემატება, იწვევს დაჯარიმებას შემცირებული გადასახადის თანხის 25 პროცენტის ოდენობით.\nსაგადასახადო კოდექსის 269-ე მუხლის მე-7 ნაწილის თანახმად, დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.\nგადასახადი გადამხდელს სამეწარმეო საქმიანობაში აკისრია გულისხმიერების ვალდებულება და ეს ვალდებულება უნდა შეასრულოს ჯეროვნად და სრულად. ნებისმიერი შეცდომა არ წარმოადგენს სანქციისაგან გათავისუფლების საფუძველს. მხარემ უნდა დაამტკიცოს, რომ შეცდომა გამოწვეულია არა მისი დაუდევრობის და უხეში გაუფრთხილებლობით არამედ საქმიანობისათვის დამახასიათებელი თანმდევი გულისხმიერების მიუხედავად.\nსაბჭო იზიარებს შემოსავლების სამსახურის პოზიციას სადავო საკითხთან მიმართებით და მიაჩნია, რომ განსახილველ შემთხვევაში ფაქტობრივი და სამართლებრივი გარემოებები არ იძლევა იმ ვარაუდის საფუძველს, რომ გადასახადის გადამხდელის მხრიდან სამართალდარღვევის ჩადენა გამოწვეულია მისი შეცდომით/არცოდნით. \nამგვარად, საბჭოს მიაჩნია, რომ არ არსებობს დაკისრებული სანქციებისგან საგადასახადო კოდექსის 269-ე მუხლის მე-7 ნაწილით მომჩივნის გათავისუფლების საფუძველი. \nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „გ“ ქვეპუნქტით და გადაწყვიტა: \n1. საჩივარი არ დაკმაყოფილდეს;\n2. გადაწყვეტილება შეიძლება გასაჩივრდეს თბილისის საქალაქო სასამართლოში (თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/3da16f6f-ba7e-47ed-ba1b-d506f6d3f776",
        "type": "დოკუმენტი"
    },
    {
        "id": "4140b8ea-88b6-4a98-b795-82c4f742fa26",
        "title": "ბრძანება №2178",
        "date": "2026-02-04T00:00:00",
        "content": "N 2178\n04 თებერვალი 2026\nბ რ ძ ა ნ ე ბ ა\nი/მ ----- (ს/ნ -----) (მის.: -----)\n2026 წლის 8 იანვრის საჩივრის\nდაკმაყოფილებაზე უარის თქმის თაობაზე.\nშემოსავლების სამსახურმა დავების განხილვის საბჭოს 2026 წლის 29 იანვრის სხდომაზე (ოქმი N 8) განიხილა ი/მ ----- (ს/ნ -----) 2026 წლის 8 იანვრის N 99834/1/2026 საჩივარი, შემოსავლების სამსახურის აუდიტის დეპარტამენტის 2025 წლის 9 დეკემბრის N 006-504 საგადასახადო მოთხოვნასთან დაკავშირებით.\nსადავო საკითხები:\n1. გადასახადის გადამხდელი არ ეთანხმება შემოწმების მიერ დამატებული ღირებულების გადასახადში განსაზღვრულ საგადასახადო ვალდებულებებს, მათ შორის, დღგ-ის გადამხდელად რეგისტრაციის თარიღის განსაზღვრას. აღნიშნავს, რომ შემოწმების აქტზე არაა თანდართული დღგ-ის გაანგარიშების ცხრილი ან/და სხვა რაიმე სახის ინფორმაცია, მიღებული შემოსავლები არ ედრება შემოწმების მიერ გაანგარიშებულ შემოსავლებს, ამასთან, სავარადოდ შემმოწმებელს ორმაგად აქვს შემოსავალში ასახული ქეშად მიღებული თანხები, რომელიც შეტანილი აქვს ბანკში.\n2. საქართველოს საგადასახადო კოდექსის 269-ე მუხლის მე-7 ნაწილზე მითითებით, მომჩივანი ითხოვს დარიცხული ჯარიმა/საურავის შემცირებას.\nფაქტობრივი გარემოებები:\nსაქმის მასალებით დგინდება, რომ შემოსავლების სამსახურის აუდიტის დეპარტამენტის 2025 წლის 17 ოქტომბრის N 22085 ბრძანების საფუძველზე განხორციელდა ი/მ ----- (ს/ნ -----) საქმიანობის კამერალური საგადასახადო შემოწმება 2022 წლის პირველი იანვრიდან 2025 წლის პირველ სექტემბრამდე საანგარიშო პერიოდებში დღგ-ის გადამხდელად სავალდებულო რეგისტრაციის სისწორის დადგენის მიზნით. საგადასახადო შემოწმების შედეგებზე 2025 წლის 5 დეკემბერს შედგა საგადასახადო შემოწმების აქტი, გამოიცა 2025 წლის 9 დეკემბრის N 27042 ბრძანება და ამავე თარიღის N 006-504 საგადასახადო მოთხოვნა, რომლის საფუძველზე გადასახადის გადამხდელს დამატებით გადასახდელად განესაზღვრა სულ 98 098 ლარი, მათ შორის გადასახადი 61 282 ლარი, ჯარიმა 20 032 ლარი და საურავი 16 783 ლარი.\nსადავო საკითხებთან დაკავშირებით, საგადასახადო შემოწმების აქტის მიხედვით განხორციელებული დარიცხვა განპირობებულია შემდეგი გარემოებით:\nინდივიდუალური მეწარმე ----- ძირითადი საქმიანობის საგანს წარმოადგენს კომპიუტერული საშუალებების მართვის საქმიანობები, კერძოდ, ინტერნეტ - კაფით მომსახურება. ობიექტი ფუნქციონირებს ქალაქ თბილისში, გურამიშვილის 43-ში. მეწარმე დღგ-ის გადამხდელად რეგისტრირებული არ არის. შემოსავლების სამსახურის გადასახადების ადმინისტრირების საინფორმაციო სისტემის მონაცემებით და მეწარმის მიერ წარმოდგენილი სააღრიცხვო მასალებით, კერძოდ, საკონტროლო - სალარო აპარატის და საბანკო ტერმინალის მონაცემების და გადამხდელის მიერ წარმოდგენილი საბანკო ამონაწერების ანალიზით, უწყვეტი 12 კალენდარული თვის განმავლობაში განხორციელებული დღგ-ით დასაბეგრი ოპერაციების საერთო თანხა აჭარბებს 100 000 ლარს 24.11.2022 წელს და შეადგენს 400 646,52 ლარს. შემოწმებით აღნიშნული თარიღით (24.11.2022 წ.) განისაზღვრა დღგ-ის გადამხდელად რეგისტრაცია და პირს დაერიცხა კუთვნილი დღგ შესაბამისი საანგარიშო პერიოდების მიხედვით. ასევე, დღგ-ის გადამხდელად რეგისტრაციის გარეშე საქმიანობისათვის პირი დაჯარიმდა საქართველოს საგადასახადო კოდექსის 282-ე მუხლის პირველი ნაწილის მიხედვით.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-2 ნაწილის თანახმად, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში. ამავე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nპირველ სადავო საკითხთან დაკავშირებით:\nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 158-ე მუხლის პირველი ნაწილის თანახმად, დღგ-ით დასაბეგრ პირად (შემდგომ - დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა.\nსაქართველოს საგადასახადო კოდექსის 165-ე მუხლის პირველი და მე-2 ნაწილების თანახმად:\n1. დასაბეგრი პირი, თუ ამ კოდექსით სხვა რამ არ არის გათვალისწინებული, ვალდებულია მის მიერ ნებისმიერი უწყვეტი 12 კალენდარული თვის განმავლობაში განხორციელებული დღგ-ით დასაბეგრი საქონლის მიწოდების/მომსახურების გაწევის ოპერაციების ჯამური თანხის 100 000 ლარისთვის გადაჭარბების დღიდან, არაუგვიანეს 2 სამუშაო დღეში დღგ-ის გადამხდელად რეგისტრაციის მიზნით, მიმართოს საგადასახადო ორგანოს.\n2. დასაბეგრ პირს დღგ-ის გამოანგარიშების და გადახდის ვალდებულება წარმოეშობა ამ მუხლის პირველი ნაწილით გათვალისწინებული დასაბეგრი ოპერაციის განხორციელების მომენტიდან (ამ ოპერაციის ჩათვლით), რომლის მიხედვითაც დასაბეგრი ოპერაციების ჯამურმა თანხამ 100 000 ლარს გადააჭარბა.\nსაქართველოს საგადასახადო კოდექსის 159-ე მუხლის პირველი ნაწილის „ა“ და „ბ“ ქვეპუნქტების თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება/მომსახურების გაწევა.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:\n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაგადასახადო შემოწმებით დადგენილია, რომ გადამხდელის მიერ საკონტროლო - სალარო აპარატის, საბანკო ტერმინალის მონაცემების და საბანკო ამონაწერების ანალიზით, უწყვეტი 12 კალენდარული თვის განმავლობაში განხორციელებული დღგ-ით დასაბეგრი ოპერაციების საერთო თანხა აჭარბებს 100 000 ლარს 2022 წლის 24 ნოემბერს და შეადგენს 400 646,52 ლარს. შემოწმებით აღნიშნული თარიღით განისაზღვრა დღგ-ის გადამხდელად რეგისტრაცია და პირს დაერიცხა კუთვნილი დღგ შესაბამისი საანგარიშო პერიოდების მიხედვით. ამასთან, გადამხდელის არგუმენტთან მიმართებით, აუდიტის დეპარტამენტის მიერ მოწოდებული ინფორმაციით დგინდება, რომ შემოწმების მიერ შემოსავალში არ არის გათვალისწინებული გადამხდელის მიერ ქეშად მიღებული თანხები, რომელიც შეტანილია ბანკში, ასევე არ არის შემოსავალში ჩათვლილი გადამხდელის მიერ წარმოდგენილ ახსნა - განმარტებაში მითითებული ტრანზაქციები, რომლებიც არ განეკუთვნებოდა მის ეკონომიკურ საქმიანობას. აღნიშნულიდან გამომდინარე, შემოსავლების სამსახური განმარტავს, რომ შემოწმებით განსაზღვრული საგადასახადო ვალდებულებები მართლზომიერია.\nამასთან, შემოსავლების სამსახური აღნიშნავს, რომ დავის წარმოების პროცესში არ ყოფილა წარმოდგენილი მომჩივნის პოზიციის დამადასტურებელი ისეთი არგუმენტები/მტკიცებულებები, რომლებიც შეცვლიდა საგადასახადო შემოწმებით დადგენილ ფაქტობრივ გარემოებებს.\nზემოაღნიშნული სამართლებრივი ნორმების, საქმეში არსებული მასალებისა და დადგენილი ფაქტობრივი გარემოებების გათვალისწინებით, პირველ სადავო საკითხთან დაკავშირებით, შემოსავლების სამსახურმა მიიჩნია, რომ გადასახადის გადამხდელის საგადასახადო ვალდებულებები განსაზღვრულია მართლზომიერად, ხოლო წარმოდგენილი საჩივარი დაუსაბუთებელია და არ არსებობს მისი დაკმაყოფილების სამართლებრივი საფუძველი.\nმე-2 სადავო საკითხთან დაკავშირებით:\nშემოსავლების სამსახური მიუთითებს საქართველოს საგადასახადო კოდექსის 43-ე მუხლის მე-4 ნაწილზე, რომლის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით.\nსაქართველოს საგადასახადო კოდექსის 270-ე მუხლის პირველი ნაწილის თანახმად, საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის. ამავე მუხლის მე-2 ნაწილის თანახმად, საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 272-ე მუხლის პირველი ნაწილის თანახმად, საურავი არის საგადასახადო სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის.\nსაქართველოს საგადასახადო კოდექსის 282-ე მუხლის პირველი ნაწილის თანახმად, დღგ-ის გადამხდელად რეგისტრაციის გარეშე საქმიანობა იწვევს პირის დაჯარიმებას რეგისტრაციის გარეშე საქმიანობის პერიოდში განხორციელებული დღგ-ით დასაბეგრი ოპერაციების (გარდა გათავისუფლებული ოპერაციებისა) თანხის 5 პროცენტის ოდენობით.\nსაქართველოს საგადასახადო კოდექსის 269-ე მუხლის მე-7 ნაწილზე, რომლის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.\nშემოსავლების სამსახური განმარტავს, რომ გადასახადის გადამხდელის კეთილსინდისიერება უკავშირდება მის მიერ დაშვებულ შეცდომას, გადამხდელი კეთილსინდისიერია იმ შემთხვევაში თუ სამართალდარღვევა გამოწვეულია მის მიერ დაშვებული შეცდომით (არცოდნით). კეთილსინდისიერება გულისხმობს პირის სუბიექტურ დამოკიდებულებას მის მიერ ჩადენილი ქმედებისადმი. პირი მოქმედებს საპატიებელი შეცდომის პირობებში ანუ მან არ იცოდა და არც შეიძლებოდა სცოდნოდა, რომ ჩადიოდა აკრძალულ ქმედებას (სამართალდარღვევას). საქართველოს საგადასახადო კოდექსის 269-ე მუხლის მე-7 ნაწილის მიზანია საგადასახადო პასუხისმგებლობისგან გაათავისუფლოს პირი, რომელიც სამართლებრივი შეცდომის არეალში მოქმედებდა, რადგან სამართლებრივი შეცდომის დროს პირი არასწორად აფასებს ჩადენილი ქმედების სამართლებრივ არსს და ამ ქმედებით გამოწვეულ სამართლებრივ შედეგს.\nშემოსავლების სამსახური მიუთითებს ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები, შესაბამისად, საგადასახადო შემოწმების შედეგად განსაზღვრულ საგადასახადო ვალდებულებებზე დარიცხული ჯარიმა/საურავი შეესაბამება კანონმდებლობის მოთხოვნებს. ამასთან, განსახილველ შემთხვევაში, საგადასახადო შემოწმების შედეგად დაკისრებული სანქციის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება. ამდენად, შემოსავლების სამსახურმა მიიჩნია, რომ გადამხდელის საჩივარი დაუსაბუთებელია და არ უნდა დაკმაყოფილდეს.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ:\n1. ი/მ ----- (ს/ნ -----) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. N 16) ან სასამართლოში (მის.: ქ. თბილისი, დავით აღმაშენებლის ხეივანი N 64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/4140b8ea-88b6-4a98-b795-82c4f742fa26",
        "type": "დოკუმენტი"
    },
    {
        "id": "0ab4cddb-a35a-48a7-80ae-4b67976b511e",
        "title": "ბრძანება №26409/2/2025",
        "date": "2026-02-03T00:00:00",
        "content": "№ 26409/2/2025\n03 თებერვალი 2026\nგ ა დ ა წ ყ ვ ე ტ ი ლ ე ბ ა\nმომჩივანი:\n \nშპს „------“ (ს/ნ -----) \nმოპასუხე: \n \nაუდიტის დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ, 29.01.2026 წელს განიხილა და მიიღო გადაწყვეტილება შპს ------ 30.12.2025 წელს რეგისტრირებულ საჩივარზე (რეგისტრაციის №26409/2/2025).\nდავის საგანი:\n1. სახელმწიფო შესყიდვების (ტენდერი -----) ფარგლებში გაწეული მომსახურების შედეგად მიღებულ მიღება-ჩაბარებაზე დაყრდნობით (არ არის გამოწერილი ანგარიშ-ფაქტურა, არ არის ანაზღაურებული და დაკავებულია პირგასამტეხლოს სახით) დღგ-ის ბრუნვის გაზრდა;\n2. გადასახადის გადამხდელად არარეგისტრირებული პირებისთვის გაცემული თანხის გადახდის წყაროსთან დაბეგვრა და მიღებული თავისუფალი ფულადი სახსრების კომპანიის დირექტორზე/დამფუძნებელზე ხელფასის სახით განაცემად ჩათვლა. \nგასაჩივრებული გადაწყვეტილება:\n1. აუდიტის დეპარტამენტის 27.10.2025 წლის №225-21 საგადასახადო მოთხოვნა;\n2. შემოსავლების სამსახურის 26.12.2025 წლის №28537 ბრძანება.\nდარიცხული თანხა: 38 456.26 ლარი.\nმათ შორის:\nგადასახადი - 18 148.21\nდღგ - (- 13 647.63)\nსაშემოსავლო გადასახადი - 31 795.84\nჯარიმა - 18 146.40\nსაურავი - 2 161.65\nპროცედურული გარემოებები\nკომპანიის საქმიანობაა სახელმწიფო ტენდერებში მონაწილეობის საფუძველზე, დადებული ხელშეკრულების შესაბამისად მომსახურების გაწევა.\nაუდიტის დეპარტამენტის 21.05.2025 წლის №10310 ბრძანების საფუძველზე ჩატარდა კომპანიის საქმიანობის, 1.01.2022 წლიდან 1.04.2025 წლამდე საანგარიშო პერიოდების, გარდა აუდიტის დეპარტამენტის 13.09.2023 წლის №22317 ბრძანებით მოცული საკითხებისა (შემოწმდა ელექტრონულად გამოწერილი საგადასახადო ანგარიშ-ფაქტურების/სასაქონლო ზედნადებების, მიღებული საგადასახადო ანგარიშ-ფაქტურებისა და საბაჟო დეკლარაციების 2021 წლის ივლისის, აგვისტოს, 2022 წლის აპრილისა და ივლისის თვეების საანგარიშო პერიოდების დღგ-ის დეკლარაციებში ასახვის სისწორე), კამერალური საგადასახადო შემოწმება. შემოწმების შედეგები აისახა 17.10.2025 წლის საგადასახადო შემოწმების აქტში შემოწმების აქტის საფუძველზე გამოიცა აუდიტის დეპარტამენტის 27.10.2025 წლის №23572 ბრძანება და ამავე თარიღის №225-21 საგადასახადო მოთხოვნა, რაც გასაჩივრდა შემოსავლების სამსახურში, რომლის 26.12.2025 წლის №28537 ბრძანებით საჩივარი არ დაკმაყოფილდა, რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში. \nსადავო საკითხები:\n1. სახელმწიფო შესყიდვების (ტენდერი ---) ფარგლებში გაწეული მომსახურების შედეგად მიღებულ მიღება-ჩაბარებაზე დაყრდნობით (არ არის გამოწერილი ანგარიშ-ფაქტურა, არ არის ანაზღაურებული და დაკავებულია პირგასამტეხლოს სახით) დღგ-ის ბრუნვის გაზრდა\nფაქტების აღწერა/დარიცხვის საფუძვლები\nშესამოწმებელ პერიოდში კომპანია ასრულებს სამუშაოებს 13 ტენდერის ფარგლებში, ძირითადი მომსახურება შესრულებული აქვს მუნიციპალიტეტებისთვის (------), სსიპ-ებისთვის და ააიპ-ებისთვის. ასევე, შპს „------“-ს აწვდის სამშენებლო მასალას. \nშესასრულებელ სამუშაოებს წარმოადგენს: საჯარო სკოლის რეაბილიტაცია, სკოლის მიმდებარე ტერიტორიაზე სკვერის მოწყობა, საჯარო სკოლის შეღობვის სამუშაოები, სოფელ ------- ხიდ-ბოგირის რეაბილიტაციის სამუშაოების შესრულება და ა.შ.\nგადასახადის გადამხდელი თანამშრომლობდა შემოწმებასთან, წარდგენილია ბანკიდან ცნობა და საბანკო ანგარიშის ამონაწერები. გადასახადის გადამხდელს არ გააჩნია ბუღალტრული აღრიცხვის პროგრამა, მისი განცხადებით არ აქვს დაზუსტებული ინფორმაცია დებიტორ-კრედიტორული ნაშთების შესახებ.\nშესამოწმებელ პერიოდში ჩატარებულია თემატური საგადასახადო შემოწმება, 2022 წლის აპრილსა და ივლისის თვეში, დღგ-ის დეკლარაციაში ასახვის სისწორის განსაზღვრის მიზნით. თემატური შემოწმების შედეგები გათვალისწინებულია აღნიშნულ სრული კამერალური საგადასახადო შემოწმების შედეგების გაანგარიშებისას. შემოწმების შედეგები ეყრდნობა სახელმწიფო შესყიდვების საიტზე (------), საბანკო ამონაწერებში და შემოსავლების სამსახურის გადასახადების ადმინისტრირების საინფორმაციო სისტემაში არსებულ მასალებს.\nშემოწმების შედეგად ირკვევა, რომ საწარმოს სახელმწიფო შესყიდვების ----- ფარგლებში გაწეული მომსახურების შესაბამისად მიღებული აქვს მიღება-ჩაბარების დოკუმენტები, რომელზეც არ აქვს ანგარიშ-ფაქტურა გამოწერილი და არ არის გათვალისწინებული 18%-იანი ბრუნვის გაანგარიშებისას. აღნიშული თანხა ------- მუნიციპალიტეტის მიერ არ ანაზღაურებულა და დაკავებულია პირგასამტეხლოს სახით.\nამას გარდა, მომწოდებლების მიერ მოხდა გადასახადის გადამხდელის მიერ მიღებული ჩათვლის ანგარიშ-ფაქტურების კორექტირება, კორექტირების შედეგად შესამცირებელი აქვს ჩასათვლელი დღგ-ის თანხა და აღნიშნული არ აქვს გათვალისწინებული შესაბამისი პერიოდის დეკლარაციით.\nზემოთ აღნიშნულიდან გამომდინარე, გადასახადის გადამხდელს დაერიცხა დღგ და დაეკისრა ჯარიმა საგადასახადო კოდექსის 275-ე მუხლით.\nშემოსავლების სამსახურის გადაწყვეტილების შინაარსი\nშემოსავლების სამსახური მიუთითებს საგადასახადო კოდექსის 302-ე მუხლის მე-6 ნაწილზე, 136-ე მუხლის მე-3 ნაწილზე, 158-ე მუხლის პირველ ნაწილზე, 159-ე მუხლის პირველი ნაწილის „ა“ და „ბ“ ქვეპუნქტებზე, 163-ე მუხლის პირველ და მე-2 ნაწილებზე, 164-ე მუხლის პირველ ნაწილზე, 174-ე მუხლის პირველ და მე-2 ნაწილზე, 175-ე მუხლის პირველი ნაწილის „ა“ ქვეპუნქტზე, 176-ე მუხლის პირველი ნაწილის „ა“ ქვეპუნქტზე, 179-ე მუხლის პირველ, მე-2 და მე-4 ნაწილებზე, 43-ე მუხლის მე-4 ნაწილზე, დადგენილ ფაქტობრივ გარემოებებზე და აღნიშნავს, რომ მომჩივანი საჩივარში ვერ უთითებს ფაქტობრივ და სამართლებრივ გარემოებებზე, თუ რა ნაწილში იქნა საგადასახადო ვალდებულებები განსაზღვრული არამართლზომიერად. ხოლო, დავის წარმოების პროცესში არ ყოფილა წარდგენილი იმგვარი არგუმენტები/მტკიცებულებები, რომლებიც შეცვლიდა საგადასახადო შემოწმებით დადგენილ გარემოებებს.\nზემოაღნიშნული სამართლებრივი ნორმების და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად საგადასახადო ვალდებულებები განსაზღვრულია კანონმდებლობის მოთხოვნათა დაცვით, საჩივარი დაუსაბუთებელია და არ უნდა დაკმაყოფილდეს.\nმომჩივნის არგუმენტაცია\nკომპანიის საქმიანობაა სახელმწიფო ტენდერებში მონაწილეობა და ხელშეკრულებების შესაბამისად სამშენებლო-სარემონტო სამუშაოების შესრულება. შესამოწმებელ პერიოდში კომპანია სამუშაოებს ასრულებდა 13 სხვადასხვა ტენდერის ფარგლებში, მათ შორის: ---- მუნიციპალიტეტების სსიპ-ები და ააიპ-ები. დამატებით ასევე ასრულებდა, სამშენებლო მასალის მიწოდებას შპს „------“.\nშემმოწმებლებს კომპანიამ წარუდგინა ბანკის ცნობა და საბანკო ამონაწერები, ხელშეკრულებები და მიღება-ჩაბარების აქტები, ინფორმაცია ტენდერების შესახებ, კომპანია თანამშრომლობდა და სრულად წარადგინა ყველა არსებული დოკუმენტი. \n2022 წლის აპრილიდან ივლისის ჩათვლით პერიოდზე კომპანიაში ჩატარდა თემატური საგადასახადო შემოწმება, რომლის შედეგებიც თავად შემოსავლების სამსახურმა გაითვალისწინა მიმდინარე კამერალური შემოწმებისას.\n------ ტენდერის მიღება-ჩაბარების დოკუმენტებზე ანგარიშ-ფაქტურის არქონა არ შეიძლება ჩაითვალოს რეალიზაციის დამალვად. მიღება-ჩაბარების აქტები დამტკიცებულია ------ მუნიციპალიტეტის მიერ. აღნიშნული სამუშაოების ღირებულება არ არის ანაზღაურებული და დარჩენილია პირგასამტეხლოს სახით. შესაბამისად, შემოსავლად ვერ ჩაითვლება თანხა, რომელიც რეალურად არ მიუღია კომპანიას. მიღება-ჩაბარების აქტი არ ნიშნავს რეალიზაციის დასრულებას, თუ არ არსებობს ანგარიშ-ფაქტურა და გადახდა. კომპანიის მიერ შესაბამისი დღგ-ის ანგარიშ-ფაქტურა არ არის გამოწერილი და 18%-იანი ბრუნვა არ არის დათვლილი, აღნიშნული არ გახლავთ კანონიერი და მოკლებულია სამართლებრივ საფუძველს. აღნიშნული ტენდერის ფარგლებში თანხა კომპანიას არ მიუღია, შესამოწმებელი პერიოდისთვის თანხა ------ მუნიციპალიტეტს არ გადმოურიცხავს კომპანიისთვის. თანხა დაკავებულია პირგასამტეხლოს სახით, რაც არ წარმოადგენს ანაზღაურებას და არ შეიძლება ჩაითვალოს შემოსავალად. მიღება–ჩაბარების აქტის არსებობა არ წარმოადგენს საგადასახადო ღონისძიების (ბრუნვის) წარმოშობის საფუძველს, თუ ანაზღაურება რეალურად არ არის მიღებული. ტენდერის ღირებულება არ შეიძლება ჩაითვალოს ბრუნვად, თუ თანხა არ არის მიღებული; შესაბამისად, ------ ტენდერის მიხედვით დღგ-ის დარიცხვა არასწორია, რადგან არ არსებობდა „ანაზღაურება“, როგორც ამას განმარტავს საგადასახადო კოდექსის 158-ე და 159-ე მუხლები.\nშემოწმების შედეგები ეფუძნება მხოლოდ სახელმწიფო შესყიდვების საიტს და საბანკო ამონაწერებს, რაც არ ასახავს სრულ ბრუნვას, შესყიდვების სააგენტოს საიტზე განთავსებული ინფორმაცია შეიცავს ტენდერის ღირებულებას, ხოლო არა ფაქტობრივად მიღებულ შემოსავალს. შემოსავლები განისაზღვრება რეალურად მიღებული თანხით, შესაბამისად ბრუნვის გაზრდა ტენდერის თანხით არის შეცდომა. გაურკვეველია კონკრეტულად გადასახადი რაზეა დარიცხული. \nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი ამ ნაწილში არ უნდა დაკმაყოფილდეს შემდეგ გარემოებათა გამო:\nსაგადასახადო კოდექსის 136-ე მუხლის მე-3 ნაწილის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე. \nსაგადასახადო კოდექსის 159-ე მუხლის პირველი ნაწილის „ა“ და „ბ“ ქვეპუნქტების მიხედვით, დღგით დასაბეგრი ოპერაციებია დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება, ასევე დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ მომსახურების გაწევა.\nსაგადასახადო კოდექსის 163-ე მუხლის პირველი და მე-2 ნაწილების თანახმად, საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაგადასახადო კოდექსის 164-ე მუხლის პირველი ნაწილის შესაბამისად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაბჭოს სხდომაზე, საჩივრის ზეპირი განხილვისას, მომჩივნის წარმომადგენელმა განმარტა, რომ აღნიშნული ტენდერის ფარგლებში შესრულებული აქვს სამუშაოები, ანაზღაურება არ არის მიღებული, რაზეც სასამართლოში მიმდინარეობს დავა. სასამართლოში პირველი ინსტანცია მის სასარგებლოდ დასრულდა, რომელიც მეორე მხარემ გაასაჩივრა. დავის დასრულების შემდგომ შესაძლოა თანხამ განიცადოს ცვლილება, რის გამოც არ განახორციელა შესაბამისი დღგ-ის გადახდა. ამასთან, შემოსავლად ვერ ჩაითვლება თანხა, რომელიც რეალურად არ მიუღია კომპანიას. მიღება-ჩაბარების აქტი არ ნიშნავს რეალიზაციის დასრულებას, თუ არ არსებობს ანგარიშ-ფაქტურა და გადახდა. აღნიშნული ტენდერის ფარგლებში თანხა კომპანიას არ მიუღია, შესამოწმებელი პერიოდისთვის თანხა ------ მუნიციპალიტეტს არ გადმოურიცხავს კომპანიისთვის. თანხა დაკავებულია პირგასამტეხლოს სახით, რაც არ წარმოადგენს ანაზღაურებას და არ შეიძლება ჩაითვალოს შემოსავალად.\nსაბჭოს სხდომაზე, აუდიტის დეპარტამენტის წარმომადგენლის განმარტებით და 16.01.2026 წლის №----- წერილით წარმოდგენილი ინფორმაციით დგინდება, რომ შემოწმების შედეგები ეყრდნობა სახელმწიფო შესყიდვების საიტზე (------), საბანკო ამონაწერებში და გადასახადების ადმინისტრირების სისტემაში არსებულ მასალებს. კომპანიას სახელმწიფო შესყიდვების ტენდერის ------ ფარგლებში გაწეული მომსახურების შესაბამისად მიღებული აქვს მიღება-ჩაბარების დოკუმენტები, რომელზეც არ აქვს ანგარიშ-ფაქტურა გამოწერილი და არ არის გათვალისწინებული დღგის გაანგარიშებისას. შედეგად განხორციელდა აღნიშნული მიღება-ჩაბარების თანხის დღგ-ით დაბეგვრა.\nაღნიშნული გარემოებებიდან გამომდინარე, საბჭოს მიაჩნია, რომ ამ ნაწილში გადასახადის გადამხდელის საგადასახადო ვალდებულებები განსაზღვრულია მართებულად და არ არსებობს მომჩივნის არგუმენტების გათვალისწინების და საჩივრის დაკმაყოფილების საფუძველი.\n2. გადასახადის გადამხდელად არარეგისტრირებული პირებისთვის გაცემული თანხის გადახდის წყაროსთან დაბეგვრა და მიღებული თავისუფალი ფულადი სახსრების კომპანიის დირექტორზე/დამფუძნებელზე ხელფასის სახით განაცემად ჩათვლა\nფაქტების აღწერა/დარიცხვის საფუძვლები\nდეკლარირებული (თითოეულ პირზე ხელფასის განაცემის, წყაროსთან დასაკავებელი მიღებული მომსახურების) მონაცემებისა და საბანკო ამონაწერების ანალიზით დადგინდა, რომ გადასახადის გადამხდელს მიღებული მომსახურების სანაცვლოდ საბანკო ამონაწერების მიხედვით გაცემული აქვს თანხები გადასახადის არაგადამხდელი პირთათვის, რომელიც ექვემდებარება გადახდის წყაროსთან დაბეგვრას.\nშემოწმების შედეგად ასევე, განისაზღვრა სალაროში ნაღდი ფულის ნაშთი შესამოწმებელი პერიოდის ბოლოს. შემოსავლების სამსახურის უფროსის 2019 წლის 8 ივლისის №22708 ბრძანების (დანართი №9) მიხედვით და სალაროს ინვენტარიზაციის შედეგის გათვალისწინებით (0 ლარი), მიღებული თავისუფალი ფულადი სახსრები ჩათვლილია კომპანიის დირექტორ/დამფუძნებელზე ხელფასის სახით განაცემად. თავისუფალი თანხების გაანგარიშებისას გათვალისწინებულია მიღებული შემოსავალი და გაწეული ხარჯები, დამფუძნებლის მიერ თანხის შეტანა/გამოტანა, სესხის სახით მიღებული შემოსავალი, ბიუჯეტში გადახდილი თანხები და ბანკის საკომისიო. აღნიშნულისა გათვალისწინებით, მომჩივანს დაერიცხა საშემოსავლო გადასახადი და დაეკისრა ჯარიმა საგადასახადო კოდექსის 275-ე მუხლის შესაბამისად.\nშემოსავლების სამსახურის გადაწყვეტილების შინაარსი\nშემოსავლების სამსახური მიუთითებს საგადასახადო კოდექსის 136-ე მუხლის მე-3 ნაწილზე, 73-ე მუხლის მე-9 ნაწილის „ბ“ ქვეპუნქტზე, ამავე მუხლის მე-4 ნაწილზე, 101-ე მუხლის პირველ ნაწილზე, 154- ე მუხლის პირველი ნაწილის „ა“ ქვეპუნქტზე, ამავე მუხლის მე-2 ნაწილის „ა“ და „ბ“ ქვეპუნქტებზე, 43-ე მუხლის მე-4 ნაწილზე.\nდადგენილი ფაქტობრივი გარემოებისა და აუდიტის დეპარტამენტის ინფორმაციით დგინდება, რომ ფულადი სახსრების მოძრაობის გაანგარიშებისას გათვალიწინებულ იქნა, მხოლოდ ის შემოსავალი, რომლის მიღებაც გადასახადის გადამხდელს რეალურად უფიქსირდება. ვინაიდან, ----- ტენდერის ფარგლებში მიღება-ჩაბარების თანხა სრულად არ არის ანაზღაურებული, ფულადი სახსრების მოძრაობის გაანგარიშებისას გათვალისწინებულია თანხის მხოლოდ ის ნაწილი, რომლის მიღებაც რეალურად ფიქსირდება. მიუღებელი თანხები არ არის გათვალისწინებული სალაროს ნაშთის გაანგარიშებაში.\nმომჩივანი საჩივარში ვერ უთითებს ფაქტობრივ და სამართლებრივ გარემოებებზე, თუ რა ნაწილში იქნა საგადასახადო ვალდებულებები განსაზღვრული არამართლზომიერად. ხოლო, დავის წარმოების პროცესში არ ყოფილა წარდგენილი იმგვარი არგუმენტები/მტკიცებულებები, რომლებიც შეცვლიდა საგადასახადო შემოწმებით დადგენილ გარემოებებს. \nზემოაღნიშნული სამართლებრივი ნორმების და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად საგადასახადო ვალდებულებები განსაზღვრულია კანონმდებლობის მოთხოვნათა დაცვით, საჩივარი დაუსაბუთებელია და არ უნდა დაკმაყოფილდეს.\nმომჩივნის არგუმენტაცია\nშემოწმების შედეგად საშემოსავლო გადასახადში დარიცხულ თანხას არ ეთანხმება, ითხოვს დეტალურად განიმარტოს დარიცხვის რა მეთოდით და როგორ იხელმძღვანელა შემმოწმებელმა, კონკრეტულად ვისზე მოხდა დარიცხვა ან როგორ. განსაკუთრებით საინტერესოა დარიცხვა თანხით - 13 808 ლარი, პერიოდი 30.11.2023 წელი.\nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი ამ ნაწილში უნდა დაკმაყოფილდეს ნაწილობრივ შემდეგ გარემოებათა გამო:\nსაგადასახადო კოდექსის 136-ე მუხლის მე-3 ნაწილის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაგადასახადო კოდექსის 73-ე მუხლის მე-4 ნაწილის და მე-9 ნაწილის „ბ“ ქვეპუნქტის მიხედვით, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს. საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს.\nსაგადასახადო კოდექსის 101-ე მუხლის პირველი ნაწილის შესაბამისად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაგადასახადო კოდექსის 154-ე მუხლის პირველი ნაწილის „ა“ ქვეპუნქტის მიხედვით, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, კერძოდ პირი, რომელიც დაქირავებულს უხდის ხელფასს.\nმომჩივანი ითხოვს დეტალურად განიმარტოს დარიცხვის რა მეთოდით და როგორ იხელმძღვანელა შემმოწმებელმა, კონკრეტულად ვისზე მოხდა დარიცხვა ან როგორ. კომპანიის დამფუძნებლის მიერ შეტანილი და გატანილი თანხის გაანგარიშებისას არ არის დადგენილი და გათვალისწინებული საწყისი ნაშთი.\nაუდიტის დეპარტამენტის წარმომადგენლის განმარტებით, ფულადი სახსრების მოძრაობის გაანგარიშებისას გათვალიწინებულ იქნა, მხოლოდ ის შემოსავალი, რომლის მიღებაც გადასახადის გადამხდელს რეალურად უფიქსირდება. ვინაიდან, ----- ტენდერის ფარგლებში მიღებაჩაბარების თანხა სრულად არ არის ანაზღაურებული, ფულადი სახსრების მოძრაობის გაანგარიშებისას გათვალისწინებულია თანხის მხოლოდ ის ნაწილი, რომლის მიღებაც რეალურად ფიქსირდება. მიუღებელი თანხები არ არის გათვალისწინებული სალაროს ნაშთის გაანგარიშებაში. დეკლარირებული (თითოეულ პირზე ხელფასის განაცემის, წყაროსთან დასაკავებელი მიღებული მომსახურების) მონაცემებისა და საბანკო ამონაწერების ანალიზით დადგინდა, რომ გადასახადის გადამხდელს მიღებული მომსახურების სანაცვლოდ საბანკო ამონაწერების მიხედვით გაცემული აქვს თანხები გადასახადის არაგადამხდელი პირთათვის, რომელიც დაექვემდებარა გადახდის წყაროსთან დაბეგვრას.\nიგივე პოზიციაა ასახული აუდიტის დეპარტამენტის 16.01.2026 წლის №------ წერილით წარმოდგენილ ინფორმაციაში.\nსაქართველოს მთავრობის 2011 წლის 14 დეკემბრის №473 დადგენილებით დამტკიცებული „დავის განმხილველი ორგანოების რეგლამენტის“ 33-ე მუხლის პირველი პუნქტის „ბ“ ქვეპუნქტის თანახმად, დავების განხილვის საბჭო უფლებამოსილია გააუქმოს შემოსავლების სამსახურის მიერ დავის განხილვისას მიღებული გადაწყვეტილება და საქმე დაუბრუნოს შემოსავლების სამსახურს ხელახლა განსახილველად, თუ შემოსავლების სამსახურს სათანადოდ არ გამოუკვლევია საქმისათვის არსებითად მნიშვნელოვანი სამართლებრივი ან/და ფაქტობრივი გარემოებები.\nსაბჭო მიუთითებს საგადასახადო კოდექსის 302-ე მუხლის მე-6 ნაწილზე, რომლის თანახმად, დავის განმხილველ ორგანოებს უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nსაბჭო განმარტავს, რომ აღნიშნული ნორმის საფუძველზე მომჩივნის მოწვევის გარეშე საჩივრის განხილვა შესაძლებელია, როდესაც საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები, ამასთანავე, ფაქტობრივი გარემოებები, რომელსაც სანქციის შეფარდება ეფუძნება არ არის სადავო ან სადავოა თუმცა დადგენილია დავის განმხილველი ორგანოს მიერ საჩივრის განხილვის ეტაპზე.\nგანსახილველ შემთხვევაში, საბჭოს მიაჩნია, რომ გადასახადის გადამხდელის მიერ წარმოდგენილი არგუმენტები შესაფასებელია შემოსავლების სამსახურის მიერ, ამდენად, საჩივარი ამ ნაწილში, მომჩივნის მონაწილეობით, ხელახლა განსახილველად უნდა დაუბრუნდეს ამავე სამსახურს.\nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „ბ“ ქვეპუნქტით და გადაწყვიტა:\n1. საჩივარი დაკმაყოფილდეს ნაწილობრივ;\n2. ნაწილობრივ გაუქმდეს შემოსავლების სამსახურის 26.12.2025 წლის №28537 ბრძანება;\n3. საჩივარი მე-2 დავის საგნის ნაწილში, მომჩივნის მონაწილეობით, ხელახლა განსახილველად დაუბრუნდეს შემოსავლების სამსახურს;\n4. დანარჩენ ნაწილში საჩივარი არ დაკმაყოფილდეს;\n5. გადაწყვეტილება შეიძლება გასაჩივრდეს თბილისის საქალაქო სასამართლოში (თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/0ab4cddb-a35a-48a7-80ae-4b67976b511e",
        "type": "დოკუმენტი"
    },
    {
        "id": "db951ce7-714f-4c66-b4e8-3d3d960d629c",
        "title": "ბრძანება №1872",
        "date": "2026-01-30T00:00:00",
        "content": "N 1872\n30 იანვარი 2026\nბ რ ძ ა ნ ე ბ ა\nშპს „-------“ (ს/ნ -------) \n(მის.: -------,-------) \n2026 წლის 2 იანვრის საჩივრის \nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 23 იანვრისა (ოქმი №5) და 30 იანვრის (ოქმი №9) სხდომებზე განიხილა შპს „-------“ (ს/ნ -------) №99752/1/2026 საჩივარი, რომლითაც გადასახადის გადამხდელი არ ეთანხმება შემოსავლების სამსახურის ვალის მართვის დეპარტამენტის 2025 წლის 25 დეკემბრის №011-2025-213651 ბრძანებას საბანკო ანგარიშებიდან გადასახადის, საურავის და ჯარიმის თანხების ჩამოწერის შესახებ. \nგადასახადის გადამხდელის პოზიცია: \nგადასახადის გადამხდელი წარმოდგენილ საჩივარში განმარტავს, რომ საგადასახადო მოთხოვნით დარიცხული დავალიანება გადამხდელის აღიარებულ ბარათზე არის გადატანილი და საბანკო ანგარიშებზე გავრცელებულია ინკასო. მიუთითებს, რომ გამოგზავნილი აქვს საჩივარი და ითხოვს საბანკო ანგარიშებიდან გადასახადის, საურავის და ჯარიმის თანხების ჩამოწერის შესახებ სადავო ბრძანების გაუქმებას.\nფაქტობრივი გარემოებები: \nშემოსავლების სამსახურის გადასახადების ადმინისტრირების საინფორმაციო სისტემის მონაცემების მიხედვით, შპს ,,-------” (ს/ნ -------) 2025 წლის 25 დეკემბრის მდგომარეობით ერიცხებოდა აღიარებული საგადასახადო დავალიანება: გადასახადი 233 147.99 ლარი, ჯარიმა 181 532.50 ლარი, საურავი 21 368.78 ლარი.\nაღნიშნულიდან გამომდინარე, 2025 წლის 25 დეკემბერს გამოიცა №011-2025-213651 ბრძანება შპს ,,-------” (ს/ნ -------) საბანკო ანგარიშებზე საინკასო დავალებების წარდგენის შესახებ. აღნიშნული ბრძანება გადასახადის გადამხდელს გაეგზავნა ელექტრონულად 2025 წლის 26 დეკემბერს, რომელსაც გადასახადის გადამხდელი გაეცნო 2025 წლის 2 იანვარს.\nამასთან, 2025 წლის 25 დეკემბრის №011-2025-213651 საინკასო დავალების საფუძველზე საბანკო ანგარიშებიდან თანხების ჩამოწერა არ განხორციელებულა.\nშემოსავლების სამსახურის გადასახადების ადმინისტრირების საინფორმაციო სისტემის მონაცემების მიხედვით, შპს „-------“ (ს/ნ -------) 2026 წლის 30 იანვრის მდგომარეობით ერიცხება აღიარებული საგადასახადო დავალიანება: გადასახადი 233 147.99 ლარი, ჯარიმა 181 532.5 ლარი, საურავი 25 565.45 ლარი.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nსაქართველოს საგადასახადო კოდექსის მე-8 მუხლის მე-5 ნაწილის თანახმად, აღიარებულია საგადასახადო დავალიანება თუ: \nა) დარიცხვის საფუძველია საგადასახადო დეკლარაცია/საბაჟო დეკლარაცია; \nბ) პირს გაშვებული აქვს საგადასახადო ორგანოს მიერ მისთვის წარდგენილი საგადასახადო მოთხოვნის ან/და დავის განმხილველი ორგანოს გადაწყვეტილების გასაჩივრების ამ კოდექსით დადგენილი ვადა; \nგ) მისი შემცირების მიზნით შემოსავლების სამსახურსა და გადასახადის გადამხდელს შორის გაფორმდა საგადასახადო შეთანხმება; \nდ) დარიცხვის მართლზომიერების შესახებ სასამართლოს გადაწყვეტილება შესულია კანონიერ ძალაში; \nე) პირი წერილობითი/ელექტრონული განცხადებით უარს აცხადებს საგადასახადო დავის განმხილველი ორგანოს გადაწყვეტილების გასაჩივრებაზე; \nვ) პირს საქართველოს ფინანსთა მინისტრის მიერ დადგენილი წესით საგადასახადო ორგანოში წარდგენილი აქვს წერილობითი განცხადება საგადასახადო მოთხოვნის გასაჩივრებაზე უარის თქმის შესახებ. \nსაქართველოს საგადასახადო კოდექსის 238-ე მუხლის პირველი ნაწილის „ე“ ქვეპუნქტის თანახმად, საგადასახადო ორგანოს უფლება აქვს, საგადასახადო დავალიანების გადახდევინების უზრუნველსაყოფად გადამხდელის საბანკო ანგარიშებზე წარადგინოს საინკასო დავალება.\nსაქართველოს საგადასახადო კოდექსის 243-ე მუხლის პირველი ნაწილის თანახმად, ამ კოდექსით გათვალისწინებულ შემთხვევებში საგადასახადო ორგანოს უფლება აქვს, აღიარებული საგადასახადო დავალიანების ფარგლებში პირის საბანკო ანგარიშებიდან (გარდა საანაბრო (ვადიანი) ანგარიშისა) საინკასო დავალებით ჩამოწეროს გადასახადის, საურავისა და ჯარიმის თანხები და ჩარიცხოს ისინი შესაბამის ბიუჯეტში. ამავე მუხლის მე-4 ნაწილის თანახმად, აღიარებული საგადასახადო დავალიანების გაზრდის ან შემცირების შემთხვევაში საგადასახადო ორგანოს უფლება აქვს, საბანკო დაწესებულებაში წარდგენილ საინკასო დავალებაში განახორციელოს თანხის შესაბამისი კორექტირება.\nზემოაღნიშნული სამართლებრივი ნორმებისა და იმ ფაქტობრივი გარემოების გათვალისწინებით, რომ შპს „-------“ (ს/ნ -------) შემოსავლების სამსახურის გადასახადების ადმინისტრირების საინფორმაციო სისტემის მონაცემებით, 2025 წლის 25 დეკემბრის მდგომარეობით, ერიცხებოდა და ერიცხება აღიარებული საგადასახადო დავალიანება, შემოსავლების სამსახურმა მიიჩნია, რომ ვალის მართვის დეპარტამენტის მიერ საბანკო ანგარიშებიდან გადასახადის, საურავის და ჯარიმის თანხების ჩამოწერის შესახებ სადავო ბრძანება გამოცემულია საგადასახადო კანონმდებლობის შესაბამისად და გადასახადის გადამხდელს უარი უნდა ეთქვას მოთხოვნის დაკმაყოფილებაზე. \nსაქართველოს საგადასახადო კოდექსის 304-ე მუხლის საფუძველზე, \nვ ბ რ ძ ა ნ ე ბ :\n1. შპს „-------“ (ს/ნ ------- საჩივარი არ დაკმაყოფილდეს; \n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/db951ce7-714f-4c66-b4e8-3d3d960d629c",
        "type": "დოკუმენტი"
    },
    {
        "id": "7313e393-b62c-42df-9066-dfd2fdd65cf1",
        "title": "ბრძანება №2061",
        "date": "2026-02-03T00:00:00",
        "content": "N 2061\n03 თებერვალი 2026\nბრძანება \nშპს „-------“-ის (ს/ნ „-------“)\n(მის.: „-------“)\n2026 წლის 4 იანვრის საჩივრის\nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 22 იანვრის სხდომაზე (ოქმი №4) განიხილა შპს „-------“-ის (ს/ნ „-------“) 2026 წლის 4 იანვრის №99759/1/2026 საჩივარი, შემოსავლების სამსახურის აუდიტის დეპარტამენტის 2025 წლის 10 დეკემბრის №023-23 „საგადასახადო მოთხოვნასთან“ დაკავშირებით. \nსადავო საკითხი: \nგადასახადის გადამხდელი არ ეთანხმება არაპირდაპირი მეთოდის გამოყენებით საგადასახადო ვალდებულებების განსაზღვრას და მიიჩნევს, რომ მის გამოყენებას არ გააჩნია კანონიერი საფუძველი, რადგან გადამხდელმა არა თუ სარგებელი მიიღო, არამედ მისი კუთვნილი თანხა შეიტანა კომპანიაში, რაც დასტურდება საბანკო ამონაწერებით. ასევე აღნიშნავს, რომ განბაჟების დროს განხორციელდა ინვოისთან შედარებით პროდუქციის აფასებით განბაჟება. აცხადებს, რომ შემოწმებით განსაზღვრული შემოსავალი, რომლის საფუძველზეც დაერიცხა საშემოსავლო გადასახადი არარელურია. გადამხდელი ითხოვს შემოწმება დაეყრდნოს უტყუარ მონაცემებს და არა საეჭვო რიცხვებს და მოხდეს აღნიშნული დარიცხვის ბათილად ცნობა. გადამხდელი განმარტავს, რომ საგადასახადო ორგანოს მიერ არსებითადაა დარღვეული ადმინისტრაციულ სამართლებრივი აქტის მომზადების და გამოცემის კანონმდებლობით დადგენილი მოთხოვნები, რაც საქართველოს ზოგადი ადმინისტრაციული კოდექსის 60\n1\n მუხლის თანახმად, აქტის ბათილობის საფუძველია. გადამხდელი მიიჩნევს, რომ საგადასახადო შემოწმების აქტის გამოცემის პროცესში არ მომხდარა საკითხის ყოველმხრივ შესწავლა. საკითხისათვის არსებითი ხასიათის გარემოებების შესწავლის შემთხვევაში, მოცემულ საკითხზე მიღებული იქნებოდა სხვაგვარი გადაწყვეტილება.\nფაქტობრივი გარემოებები: \nსაქმეში არსებული მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 21 ოქტომბრის №22909 და 24 ნოემბრის №25788 ბრძანებების საფუძველზე დაინიშნა შპს „-------“-ის (ს/ნ „-------“) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2024 წლის 27 ნოემბრიდან 2025 წლის 1 ნოემბრამდე საანგარიშო პერიოდები. \nშემოწმების შედეგებზე 2025 წლის 5 დეკემბერს შედგენილ იქნა საგადასახადო შემოწმების აქტი, გამოიცა აუდიტის დეპარტამენტის 2025 წლის 10 დეკემბრის №27238 ბრძანება გადასახადების/გადასახდელების და საგადასახადო სანქციების თანხების დარიცხვის/შემცირების შესახებ და ამავე თარიღის №023-23 საგადასახადო მოთხოვნა, რომლის მიხედვით გადამხდელს დამატებით გადასახდელად განესაზღვრა სულ 498 436 ლარი, მათ შორის, გადასახადი 322 333 ლარი, ჯარიმა 167 275 ლარი და საურავი 8 828 ლარი.\nსაგადასახადო შემოწმების აქტის მიხედვით, საგადასახადო ვალდებულებები განსაზღვრულია შემდეგი გარემოებებით: \nშემოსავლების სამსახურის გადასახადების ადმინისტრირების საინფორმაციო სისტემის მონაცემების მიხედვით დგინდება, რომ საწარმოს შესამოწმებელ პერიოდში უფიქსირდება მხოლოდ ნულოვანი დეკლარაციების (საშემოსავლო, მოგება) წარდგენა. ამასთანავე, ვერ განხორციელდა საქონლომატერიალური ფასეულობების ნაშთის განსაზღვრა, რადგან ვერ მოხერხდა გადამხდელის ობიექტის მოძიება. საგადასახადო ორგანოსთვის ინფორმაციის წარმოუდგენლობისთვის გადამხდელი დაჯარიმდა საქართველოს საგადასახადო კოდექსის 279-ე მუხლის პირველი ნაწილით. ყოველივე ზემოაღნიშნულის გათვალისწინებით, შემოწმება განხორციელდა არაპირდაპირი მეთოდის გამოყენებით. კერძოდ, იმპორტირებული საქონელი დაიყო კატეგორიებად და თითოეულ კატეგორიაზე გავრცელდა შემოსავლების სამსახურის გადასახადების ადმინისტრირების საინფორმაციო სისტემაში არსებული მსგავსი საქმიანობის განმახორციელებელი გადამხდელის აუდირებული ფასნამატი. ფასნამატის კოეფიციენტმა ფეხსაცმელზე შეადგინა - 66%, ჩანთებზე - 57%, სხვა საქონელზე - 62%. ფასნამატის გავრცელების შედეგად მიღებული შემოსავალი დაექვემდებარა დამატებული ღირებულების გადასახადით დაბეგვრას. ამასთან, შემოწმების მიერ გათვალისწინებულ იქნა საბაჟო დეკლარაციების მიხედვით ჩასათვლელი დღგ-ის თანხები. საქართველოს საგადასახადო კოდექსის 49-ე, 73-ე, 159-ე მუხლების და ყოველივე ზემოაღნიშნულის გათვალისწინებით, გადამხდელს დაერიცხა დღგ და ჯარიმა საქართველოს საგადასახადო კოდექსის 275-ე მუხლის შესაბამისაად. \nშემოწმების პროცესში განხორციელდა საწარმოში ნაღდი ფულის მოძრაობის ანალიზი, კერძოდ, ფასნამატის გავრცელების შედეგად არაპირდაპირი მეთოდით დათვლილი შემოსავლისა და ხარჯების (მათ შორის საბაჟო ხარჯი, დოკუმენტური ხარჯი, ბიუჯეტში გადახდილი თანხების) გათვალისწინებით, საწარმოს პერიოდის ბოლოს უფიქსირდება ნაღდი ფულის ნაშთი. შემოწმების მიერ დადგენილი ნაღდი ფულის ნაშთი ჩაითვალა საწარმოს შესამოწმებელი პერიოდის ბოლო საანგარიშო პერიოდში ანგარიშვალდებულ პირზე, დირექტორზე გაცემულ ხელფასად. საქართველოს საგადასახადო კოდექსის 73-ე, 101-ე და 154-ე მუხლების გათვალისწინებით, საწარმოს დაერიცხა საშემოსავლო გადასახადი და ჯარიმა საქართველოს საგადასახადო კოდექსის 275-ე მუხლის შესაბამისად. \nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს, შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები. \nშემოსავლების სამსახური აღნიშნავს, რომ საჩივრის განხილვა საგადასახადო ორგანოში ჩაინიშნა 2026 წლის 22 იანვარს 11:30 საათზე გადამხდელის მონაწილეობით. გადამხდელს ეცნობა საჩივრის განხილვის დროისა და ადგილის შესახებ, თუმცა მომჩივანი არ გამოცხადდა საჩივრის ზეპირ განხილვაზე და არც განცხადება წარმოუდგენია განხილვის გადადებასთან დაკავშირებით. ამასთან, სატელეფონო კომუნიკაციისას თანხმობა განაცხადა საჩივრის მისი მონაწილეობის გარეშე განხილვაზე. \nსადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 49-ე მუხლის პირველი ნაწილის „ე“ ქვეპუნქტის თანახმად, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით – სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში. \nსაქართველოს საგადასახადო კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას.\nსაქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნქტის მიხედვით, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა.\nსაქართველოს საგადასახადო კოდექსის 159-ე მუხლის პირველი ნაწილის „ა“ ქვეპუნქტის თანახმად, დღგ-ით დასაბეგრი ოპერაციაა, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება. \nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:\n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს. ამავე მუხლის მე-4 ნაწილის თანახმად, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს.\nსაქართველოს საგადასახადო კოდექსის 101-ე მუხლის პირველი ნაწილის თანახმად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაქართველოს საგადასახადო კოდექსის 154-ე მუხლის პირველი ნაწილის ,,ა“ ქვეპუნქტის მიხედვით, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს.\nამავე მუხლის მე-2 ნაწილის „ა“ და „ბ“ ქვეპუნქტების მიხედვით, გადახდის წყაროსთან გადასახადის დაკავებისას:\nა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი ვალდებულია ბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქმეში არსებული ფაქტობრივი გარემოებების თანახმად, გადასახადის გადამხდელს შესამოწმებელ პერიოდში უფიქსირდება მხოლოდ ნულოვანი დეკლარაციების წარდგენა. ამასთან, გადამხდელი საგადასახადო ორგანოსთვის ინფორმაციის წარუდგენლობისთვის დაჯარიმდა საქართველოს საგადასახადო კოდექსის 279-ე მუხლის პირველი ნაწილით.\nაღნიშნული ფაქტობრივი გარემოებების გათვალისწინებით, შემოსავლების სამსახური განმარტავს, რომ საგადასახადო შემოწმების მიერ საქართველოს საგადასახადო კოდექსის 73-ე მუხლის საფუძველზე, მართზლომიერად განისაზღვრა პირის საგადასახადო ვალდებულებები არაპირდაპირი მეთოდის გამოყენებით. ასევე მართლზომიერად განხორციელდა იმპორტირებულ საქონელზე მსგავსი საქმიანობის განმახორციელებელი პირის აუდირებული ფასნამატის გავრცელება.\nამასთან, შემოსავლების სამსახური აღნიშნავს, რომ გადასახადის გადამხდელს დავის წარმოების პროცესშიც არ აქვს წარმოდგენილი ისეთი არგუმენტები/მტკიცებულებები, რომლებიც შეცვლიდა საგადასახადო შემოწმების აქტით დადგენილ ფაქტობრივ გარემოებებს. \nზემოაღნიშნული ფაქტობრივი გარემოებების და სამართლებრივი ნორმების გათვალისწინებით, შემოსავლების სამსახურმა მიიჩნია, რომ აუდიტის დეპარტამენტის მიერ არაპირდაპირი მეთოდის გამოყენებით საგადასახადო ვალდებულებები განსაზღვრულია საგადასახადო კანონმდებლობის შესაბამისად და არ არსებობს საჩივრის დაკმაყოფილების სამართლებრივი საფუძველი. \nრაც შეეხება მომჩივნის არგუმენტს ადმინისტრაციულ-სამართლებრივი აქტის ბათილობასთან დაკავშირებით, შემოსავლების სამსახური მიუთითებს, რომ ადმინისტრაციულ-სამართლებრივი აქტის ბათილად ცნობის საფუძვლები რეგლამინტირებულია საქართველოს ზოგადი ადმინისტრაციული კოდექსის 60\n1\n მუხლით, რომლის პირველი ნაწილის მიხედვით, ადმინისტრაციულ-სამართლებრივი აქტი ბათილია, თუ იგი ეწინააღმდეგება კანონს ან არსებითად დარღვეულია მისი მომზადების ან გამოცემის კანონმდებლობით დადგენილი სხვა მოთხოვნები. ხოლო მე-2 ნაწილის მიხედვით ადმინისტრაციულ-სამართლებრივი აქტის მომზადების ან გამოცემის წესის არსებით დარღვევად ჩაითვლება ადმინისტრაციულ-სამართლებრივი აქტის გამოცემა ამ კოდექსის 32-ე ან 34-ე მუხლით გათვალისწინებული წესის დარღვევით ჩატარებულ სხდომაზე ან კანონით გათვალისწინებული ადმინისტრაციული წარმოების სახის დარღვევით, ანდა კანონის ისეთი დარღვევა, რომლის არარსებობის შემთხვევაში მოცემულ საკითხზე მიღებული იქნებოდა სხვაგვარი გადაწყვეტილება.\nშემოსავლების სამსახური განმარტავს, რომ სადავო აქტი არ ეწინააღმდეგება კანონს, არ არის დარღვეული მისი მომზადების ან გამოცემის კანონმდებლობით დადგენილი მოთხოვნები, რომლის არსებობის შემთხვევაში მოცემულ საკითხზე მიღებული იქნებოდა სხვაგვარი გადაწყვეტილება.\nსაქართველოს საგადასახადო კოდექსის 304-ე მუხლის საფუძველზე,\n ვ ბ რ ძ ა ნ ე ბ : \n1. შპს „-------“-ის (ს/ნ „-------“) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. ქუთაისი, ვიქტორ კუპრაძის ქ. №11), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/7313e393-b62c-42df-9066-dfd2fdd65cf1",
        "type": "დოკუმენტი"
    },
    {
        "id": "2ed1eea0-d61d-44f7-9789-7a40a756a93c",
        "title": "ბრძანება № 2056",
        "date": "2026-02-03T00:00:00",
        "content": "N 2056\n03 თებერვალი 2026 \nბ რ ძ ა ნ ე ბ ა\nი/მ ---ის (ს/ნ ---) \n(ფაქტ. მის.: ---) 2026 წლის 4 იანვრის\nსაჩივრის ნაწილობრივ დაკმაყოფილების თაობაზე\nშემოსავლების სამსახურმა დავების განხილვის საბჭოს 2026 წლის 22 იანვრის სხდომაზე (ოქმი №4) განიხილა ი/მ---ს (ს/ნ ----) 2026 წლის 4 იანვრის №99755/1/2026 საჩივარი, შემოსავლების სამსახურის აუდიტის დეპარტამენტის 2025 წლის 9 დეკემბრის №042-29 საგადასახადო მოთხოვნასთან დაკავშირებით.\nსადავო საკითხი: \nგადასახადის გადამხდელი არ ეთანხმება საგადასახადო შემოწმების შედეგებს, ითხოვს მოთხოვნის გაუქმებას. აცხადებს, რომ ის არ ეთანხმებოდა, ასევე, 2024 წლის 15 ნოემბრის საგადასახადო სამართალდარღვევის ოქმს (№ CB1689108) და ინვენტარიზაციით დადგენილ დანაკლისს. მიიჩნევს, რომ ვინაიდან სსიპ შემოსავლების სამსახურსა და ფინანსთა სამინისტროშიც, საჩივრები განხილული იქნა მათ გარეშე, მიღებულ იქნა დაუსაბუთებელი გადაწყვეტილება. კერძოდ, ინვენტარიზააციის ნაშთი გადაანგარიშებული იქნა წინა სარევიზიო წლების რეალიზებული საქონლის 2024 წლის 18 მარტის ინვერტარიზაციის ჩატარების დროს დადგენილი 1კგ საქონლის წონის ღირებულებით - 5.54 ლარით (დღგ-ის გარეშე 1 კგ ღირებულება) და არა მათ მიერ მოთხოვნილი ფასნამატის/მარჟის შესაბამისად, რომელიც ანგარიშებით შეადგენდა 1,58 პროცენტს. ე.ი. ინვენტარიზაციის დანაკლისი გადაანგარიშდა არა ფაქტიურად არსებული ნაშთსა და მათ მიერ წარდგენილი ცხრილების დანაკლისს შორის სხვაობით, არამედ წინა წლების რეალიზაციის გაყიდვების გადაანგარიშებითაც (მიუთიტებს, რომ აღნიშნული ჩანს ინვენტარიზაციის შედეგებსა და მათ საჩივრებში), რაც განმეორებულ იქნა 2025 წლის შემოწმების ჩატარების დროს. აღნიშნულიდან გამომდინარე გადამხდელი მიიჩნევს, რომ ერთი და იგივე დანაკლისზე განხორციელდა ორჯერ სანქციის დარიცხვა. ითხოვს, შესაძლებლობის ფარგლებში გამოსწორდეს ძველი და ახალი შეცდომაც და დაკონკრეტდეს/გადამოწმდეს ცხრილების სისწორე.\nფაქტობრივი გარემოებები: \nსაქმის მასალებით დგინდება, რომ შემოსავლების სამსახურის აუდიტის დეპარტამენტის 2025 წლის 21 ოქტომბრის №23001 ბრძანების საფუძველზე ჩატარდა ი/მ ---ის (ს/ნ ---) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2022 წლის პირველი იანვრიდან 2025 წლის პირველ სექტემბრამდე საანგარიშო პერიოდები. საგადასახადო შემოწმების შედეგებზე 2025 წლის 5 დეკემბერს შედგა საგადასახადო შემოწმების აქტი, გამოიცა 2025 წლის 9 დეკემბრის №27126 ბრძანება და ამავე თარიღის №042-29 საგადასახადო მოთხოვნა, რომლის საფუძველზე გადასახადის გადამხდელს დამატებით გადასახდელად განესაზღვრა სულ 51 266 ლარი, მათ შორის გადასახადი 37 595 ლარი, ჯარიმა 10 040 ლარი და საურავი 3 631 ლარი.\nსაგადასახადო შემოწმების აქტის მიხედვით, საგადასახადო ვალდებულებები განსაზღვრულია შემდეგი გარემოებით:\n● ი/მ --- გადამხდელად რეგისტრირებულია 2013 წლის 25 ივლისს, ხოლო დღგ-ის გადამხდელად 2019 წლის 13 სექტემბერს. მინიჭებული აქვს მცირე ბიზნესის სტატუსი 2019 წლის პირველი იანვრიდან. საქმიანობის საგანს წარმოადგენს მეორადი მოხმარების ავტონაწილებით ვაჭრობა. გადამხდელს გერმანიიდან იმპორტის სახით CIF პირობით შემოაქვს საქონელი, რეალიზაცია კი ხორციელდება ადგილობრივად საცალოდ. შემოსავლების სამსახურის საგადასახადო მონიტორინგის დეპარტამენტის 2024 წლის 19 მარტის N5856 ბრძანების საფუძველზე ჩატარდა ი/მ ---ის სმფ-ის ინვენტარიზაცია. შედეგად გამოვლინდა დანაკლისი 714 664 ლარის ოდენობით, ხოლო გასაჩივრების შედეგად მიღებული გადაწყვეტილების საფუძველზე განხორციელებული გადაანგარიშებით დანაკლისის თანხამ საბოლოოდ შეადგინა 253 237 ლარი. გადამხდელი ბუღალტრულ აღრიცხვას აწარმოებს პროგრამა ,,ორისის“ მეშვეობით, თუმცა საქონლის მოძრაობა აღრიცხულია წონით, ვინაიდან ინვოისებში და იმპორტის განხორციელებულ პროცედურებში საქონელი ასახულია წონებით - კილოგრამებში. რეალიზაცია კი ცალობით ხორციელდება, გამოწერილ სასაქონლო ზედნადებებშიც ცალობით არის ზომის ერთეული განსაზღვრული.\nშესაბამისად, ვერ ხდება შეძენილი და რეალიზებული საქონლის იდენტიფიცირება. რეალიზაციის თანხები ბუღალტრულად ეყრდნობა საკონტროლო-სალარო აპარატში და საბანკო ანგარიშებზე დაფიქსირებულ თანხებს. გადამხდელის მიერ მოწოდებულია მოთხოვნილი ინფორმაცია, მათ შორის, სასაქონლო ნაშთები. ვინაიდან ვერ დგინდება საქონლის მოძრაობა რაოდენობრვ და თანხობრივ ჭრილში, ასევე, არ იდენტიფიცირდება დაბეგვრის ობიექტი პირდაპირი მეთოდით, საგადასახადო შემოწმებით გამოყენებული იქნა არაპირდაპირი მეთოდი საქართველოს საგადასახადო კოდექსის 73-ე მუხლის და შემოსავლების სამსახურის 2023 წლის 3 ოქტომბრის N24392 ბრძანებით დამტკიცებული „\nპირის საგადასახადო ვალდებულების არაპირდაპირი მეთოდით განსაზღვრის შესახებ\n“ მეთოდური მითითების მიხედვით. კერძოდ, რპთ-ზე გავრცელდა ინვენტარიზაციით დადგენილი ფასნამატი 58%. გადამხდელს დაერიცხა დამატებული ღირებულების გადასახადი და საქართველოს საგადასახადო კოდექსის 275-ე მუხლით განსაზღვრული ჯარიმა.\n● ი/მ ----ს მცირე ბიზნესის მინიჭებული აქვს მცირე ბიზნესის სტატუსი. ადეკლარირებს მცირე ბიზნესის საშემოსავლო გადასახადის ყოველთვიურ დეკლარაციებს. რეალიზაციის თანხები ბუღალტრულად ეყრდნობა საკონტროლო-სალარო აპარატში და საბანკო ანგარიშებზე დაფიქსირებულ თანხებს. საგადასახადო შემოწმება ჩატარებულია არაპირდაპირი მეთოდების გამოყენებით. შედეგად, გამოვლინდა მცირეოდენი სხვაობა დეკლარირებულ და დადგენილ დასაბეგრ თანხებს შორის. შემოწმებამ იხელმძღვანელა საქართველოს საგადასახადო კოდექსის 88-ე და 90-ე მუხლებით, ასევე, საქართველოს ფინანსთა მინისტრის №999 ბრძანებით „სპეციალური დაბეგვრის რეჟიმების გამოყენების შესახებ“.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა უნდა დაკმაყოფილდეს ნაწილობრივ შემდეგ გარემოებათა გამო: \nსადავო საკითხთან დაკავშირებით,\n შემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 49-ე მუხლის პირველი ნაწილის „ე“ ქვეპუნქტის თანახმად, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით – სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში.\nსაქართველოს საგადასახადო კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას.\nსაქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნქტის თანახმად, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე), თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა.\nსაქართველოს საგადასახადო კოდექსის 79-ე მუხლის „ა“ ქვეპუნქტის თანახმად, საშემოსავლო გადასახადის გადამხდელია რეზიდენტი ფიზიკური პირი.\nსაქართველოს საგადასახადო კოდექსის 90-ე მუხლის პირველი, მე-2 და მე-3 ნაწილების თანახმად:\n1. მცირე ბიზნესის სტატუსის მქონე პირის დასაბეგრი შემოსავალი იბეგრება 1 პროცენტით, გარდა ამ მუხლის მე-2 ნაწილით გათვალისწინებული შემთხვევისა.\n2. მცირე ბიზნესის სტატუსის მქონე პირის დასაბეგრი შემოსავალი იბეგრება 3 პროცენტით, თუ ეკონომიკური საქმიანობიდან მიღებულმა მისმა ერთობლივმა შემოსავალმა 500 000 ლარს გადააჭარბა.\nმცირე ბიზნესის სტატუსის მქონე პირი ამ ნაწილის მიხედვით დადგენილი განაკვეთით იბეგრება შესაბამისი თვის (ერთობლივი შემოსავლის 500000-ლარიანი ზღვრის გადაჭარბების დაფიქსირების თვის) დასაწყისიდან კალენდარული წლის დასრულებამდე.\n3. მცირე ბიზნესის დასაბეგრი შემოსავალი შედგება საქართველოში არსებული წყაროდან მიღებული შემოსავლებისაგან, გარდა ხელფასის სახით მიღებული შემოსავლისა და ამ კოდექსის 88-ე მუხლის მე-3 ნაწილის შესაბამისად განსაზღვრული შემოსავლის სახიდან მიღებული შემოსავლისა.\nსაქართველოს საგადასახადო კოდექსის 93-ე მუხლის 1\n1\n ნაწილის თანახმად, მცირე ბიზნესის სტატუსის მქონე პირის საგადასახადო დეკლარაციის საგადასახადო ორგანოსთვის წარდგენა და გადასახადის გადახდა ხორციელდება არაუგვიანეს საანგარიშო თვის მომდევნო თვის 15 რიცხვისა.\n,,\nსპეციალური დაბეგვრის რეჟიმების გამოყენების შესახებ\n“ საქართველოს ფინანსთა მინისტრის 2010 წლის 31 დეკემბრის №999 ბრძანებით დამტკიცებული ინსტრუქციის მე-13 მუხლის პირველი ნაწილის მიხედვით, მცირე ბიზნესის ერთობლივი შემოსავალი შედგება:\nა) შემოსავლისგან, რომელიც ექვემდებარება სპეციალური რეჟიმით დაბეგვრას და მოიცავს საქართველოში არსებული წყაროდან მიღებულ შემოსავალს, გარდა ამ მუხლის „ბ“ და „გ“ ქვეპუნქტებში აღნიშნული შემოსავლებისა და ხელფასის სახით მიღებული შემოსავლებისა;\nბ) შემოსავლისგან, რომელიც იბეგრება ჩვეულებრივი რეჟიმით და მოიცავს მცირე ბიზნესის სტატუსის მქონე მეწარმე ფიზიკური პირის მიერ „სპეციალური დაბეგვრის რეჟიმების შესახებ“ საქართველოს მთავრობის 2010 წლის 29 დეკემბრის №\n415\n დადგენილებით დამტკიცებული დანართი №5- ით განსაზღვრული შემოსავლების სახეების მიხედვით მიღებულ ერთობლივ შემოსავლებს;\nგ) სხვა შემოსავლებისგან, რომელიც იბეგრება ჩვეულებრივი რეჟიმით, გარდა ამ პუნქტის „ბ“ ქვეპუნქტში აღნიშნული შემოსავლებისა.\nსაქართველოს საგადასახადო კოდექსის 158-ე მუხლის პირველი ნაწილის მიხედვით, დღგ-ით დასაბეგრ პირად განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა.\nამავე კოდექსის 159-ე მუხლის პირველი ნაწილის „ა“, „ბ“ და ,,გ“ ქვეპუნქტების თანახმად, დღგ-ით დასაბეგრი ოპერაციებია დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება/მომსახურების გაწევა და საქონლის იმპორტი.\nამავე კოდექსის 163-ე მუხლის პირველი ნაწილის თანახმად, საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\nსაქართველოს საგადასახადო კოდექსის 164-ე მუხლის პირველი ნაწილის მიხედვით, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს ზოგადი ადმინისტრაციული კოდექსის 96-ე მუხლის თანახმად, ადმინისტრაციული ორგანო ვალდებულია ადმინისტრაციული წარმოებისას გამოიკვლიოს საქმისათვის ყველა მნიშვნელოვანი გარემოება და გადაწყვეტილება მიიღოს ამ გარემოებათა შეფასებისა და ურთიერთშეჯერების საფუძველზე. მოქმედი კანონმდებლობის მიხედვით, ინდივიდუალური ადმინისტრაციულ-სამართლებრივი აქტი, რომელიც გამოცემულია წერილობითი სახით, აუცილებელია შეიცავდეს დასაბუთებას, კერძოდ, მასში მითითებული უნდა იყოს ის სამართლებრივი და ფაქტობრივი წანამძღვრები, რომელთა საფუძველზეც გამოიცა იგი. იმ შემთხვევაშიც კი, თუ ადმინისტრაციული ორგანო მოქმედებს დისკრეციული უფლებამოსილების ფარგლებში, იგი ვალდებულია, აქტის დასაბუთებაში მიუთითოს იმ გარემოებებზე, რომლებიც საფუძვლად დაედო მის მიერ მიღებულ გადაწყვეტილებას.\nსაგადასახადო შემოწმების აქტით დგინდება, რომ გადამხდელი ბუღალტრულ აღრიცხვას აწარმოებს პროგრამა ,,ორისის“ მეშვეობით, თუმცა საქონლის მოძრაობა აღრიცხულია წონით, რეალიზაცია კი ცალობით ხორციელდება, შესაბამისად, ვერ ხდება შეძენილი და რეალიზებული საქონლის იდენტიფიცირება. რეალიზაციის თანხები ბუღალტრულად ეყრდნობა საკონტროლო-სალარო აპარატში და საბანკო ანგარიშებზე დაფიქსირებულ თანხებს. გადამხდელის მიერ მოწოდებულია მოთხოვნილი ინფორმაცია, მათ შორის, სასაქონლო ნაშთები. ვინაიდან ვერ დგინდება საქონლის მოძრაობა რაოდენობრვ და თანხობრივ ჭრილში, საგადასახადო შემოწმებით გამოყენებული იქნა არაპირდაპირი მეთოდი, კერძოდ, რპთ-ზე გავრცელდა ინვენტარიზაციით დადგენილი ფასნამატი 58%.\nშედეგად, გადამხდელს დაერიცხა დამატებული ღირებულების გადასახადი. ამასთან, საგადასახადო შემოწმება ჩატარებულია არაპირდაპირი მეთოდების გამოყენებით. შედეგად, გამოვლინდა მცირეოდენი სხვაობა დეკლარირებულ და დადგენილ დასაბეგრ თანხებს შორის. შემოწმებამ იხელმძღვანელა საქართველოს საგადასახადო კოდექსის 88-ე და 90-ე მუხლებით, ასევე, საქართველოს ფინანსთა მინისტრის №999 ბრძანებით „სპეციალური დაბეგვრის რეჟიმების გამოყენების შესახებ“.\nშემოსავლების სამსახური ყურადღებას ამახვილებს გადასახადის გადამხდელის არგუმენტაციაზე, რომლის თანახმად, ის არ ეთანხმებოდა, ასევე, 2024 წლის 15 ნოემბრის საგადასახადო სამართალდარღვევის ოქმს (№ CB1689108) და ინვენტარიზაციით დადგენილ დანაკლისს. კერძოდ, ინვენტარიზააციის ნაშთი გადაანგარიშებული იქნა წინა სარევიზიო წლების რეალიზებული საქონლის 2024 წლის 18 მარტის ინვერტარიზაციის ჩატარების დროს დადგენილი 1კგ საქონლის წონის ღირებულებით - 5.54 ლარით (დღგ-ის გარეშე 1 კგ ღირებულება) და არა მათ მიერ მოთხოვნილი ფასნამატის/მარჟის შესაბამისად, რომელიც ანგარიშებით შეადგენდა 1,58 პროცენტს. ე.ი. ინვენტარიზაციის დანაკლისი გადაანგარიშდა არა ფაქტიურად არსებული ნაშთსა და მათ მიერ წარდგენილი ცხრილების დანაკლისს შორის სხვაობით, არამედ წინა წლების რეალიზაციის გაყიდვების გადაანგარიშებითაც (მიუთითებს, რომ აღნიშნული ჩანს ინვენტარიზაციის შედეგებსა და მათ საჩივრებში), რაც განმეორებულ იქნა 2025 წლის შემოწმების ჩატარების დროს. აღნიშნულიდან გამომდინარე გადამხდელი მიიჩნევს, რომ ერთი და იგივე დანაკლისზე განხორციელდა ორჯერ სანქციის დარიცხვა. ითხოვს, შესაძლებლობის ფარგლებში გამოსწორდეს ძველი და ახალი შეცდომაც და დაკონკრეტდეს/გადამოწმდეს ცხრილების სისწორე. \nზემოაღნიშნული სამართლებრივი ნორმების, დადგენილი ფაქტობრივი გარემოებებისა და გადასახადის გადამხდელის მიერ წარმოდგენილი არგუმენტაციის გათვალისწინებით, შემოსავლების სამსახური მიიჩნევს, რომ აღნიშნული სადავო საკითხი საჭიროებს დამატებით შესწავლას. კერძოდ, უნდა დაევალოს აუდიტის დეპარტამენტს, გადასახადის გადამხდელის არგუმენტების გათვალისწინებით, ყოველმხრივ შეისწავლოს/გამოიკვლიოს სადავო საკითხი, დაადგინოს საქმის ირგვლივ არსებული ფაქტობრივი გარემოებები და შესწავლის შედეგების გათვალისწინებით, სათანადო საფუძვლის არსებობის შემთხვევაში, განახორციელოს საგადასახადო ვალდებულებების კორექტირება (შემცირება). \nსაქართველოს საგადასახადო კოდექსის 304-ე მუხლის საფუძველზე, \nვ ბ რ ძ ა ნ ე ბ: \n1. ი/მ ---ის (ს/ნ ---) საჩივარი დაკმაყოფილდეს ნაწილობრივ; \n2. სადავო საკითხთან დაკავშირებით, საგადასახადო ვალდებულებების დაზუსტებით მიზნით, დაევალოს აუდიტის დეპარტამენტს, გადასახადის გადამხდელის არგუმენტების გათვალისწინებით, ყოველმხრივ შეისწავლოს/გამოიკვლიოს სადავო საკითხი, დაადგინოს საქმის ირგვლივ არსებული ფაქტობრივი გარემოებები და შესწავლის შედეგების გათვალისწინებით, სათანადო საფუძვლის არსებობის შემთხვევაში, განახორციელოს საგადასახადო ვალდებულებების კორექტირება (შემცირება); \n3. დანარჩენ ნაწილში საჩივარი არ დაკმაყოფილდეს; \n4. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/2ed1eea0-d61d-44f7-9789-7a40a756a93c",
        "type": "დოკუმენტი"
    },
    {
        "id": "73a79495-6a65-4595-a5f3-7b9797872324",
        "title": "ბრძანება №2065",
        "date": "2026-02-03T00:00:00",
        "content": "N 2065\n03 თებერვალი 2026\nბ რ ძ ა ნ ე ბ ა \nშპს „-------“-ის (ს/ნ --------------) \n(მის.: -------------------------------) \n2026 წლის 4 იანვრის საჩივრის \nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 22 იანვრის (ოქმი №4) და 29 იანვრის (ოქმი №8) სხდომებზე განიხილა შპს „-------“-ის (ს/ნ --------------) 2026 წლის 4 იანვრის №----/1/2026 საჩივარი, შემოსავლების სამსახურის აუდიტის დეპარტამენტის 2025 წლის 15 დეკემბრის №005-233 საგადასახადო მოთხოვნასთან დაკავშირებით.\nსადავო საკითხი:\nგადასახადის გადამხდელი არ ეთანხმება არაპირდაპირი მეთოდის გამოყენებით საგადასახადო ვალდებულებების განსაზღვრას და მიიჩნევს, რომ მის გამოყენებას არ გააჩნია კანონიერი საფუძველი, რადგან გადამხდელმა არა თუ სარგებელი მიიღო, არამედ მისი კუთვნილი თანხა შეიტანა კომპანიაში, რაც დასტურდება საბანკო ამონაწერებით. განმარტავს, რომ შემოწმებამ პროდუქციის თვითღირებულების განსაზღვრისას გამოიყენა საბაჟოზე აფასებული ღირებულება, რის საფუძველზეც განსაზღვრული საგადასახადო ვალდებულებები არარეალურია. შესაბამისად, ითხოვს შემოწმება დაეყრდნოს უტყუარ მონაცემებს და არა საეჭვო რიცხვებს. აცხადებს, რომ საგადასახადო ორგანოს მიერ არსებითადაა დარღვეული ადმინისტრაციულ სამართლებრივი აქტის მომზადების და გამოცემის კანონმდებლობით დადგენილი მოთხოვნები, შესაბამისად, საქართველოს ზოგადი ადმინისტრაციული კოდექსის 60\n1\n მუხლის საფუძველზე ითხოვს საგადასახადო მოთხოვნის ბათილად ცნობას. \nფაქტობრივი გარემოებები:\nსაქმეში არსებული მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 21 ოქტომბრის №22958 და 28 ნოემბრის №26227 ბრძანებების საფუძველზე დაინიშნა შპს „-------“-ის (ს/ნ --------------) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2024 წლის 16 იანვრიდან 2025 წლის პირველ ნოემბრამდე საანგარიშო პერიოდები. შემოწმების შედეგებზე 2025 წლის 10 დეკემბერს შედგენილ იქნა საგადასახადო შემოწმების აქტი, გამოიცა 2025 წლის 15 დეკემბრის №27480 ბრძანება და ამავე თარიღის №005-233 საგადასახადო მოთხოვნა, რომლის მიხედვით გადამხდელს დამატებით გადასახდელად განესაზღვრა სულ 184 773 ლარი, მათ შორის, გადასახადი 119 007 ლარი, ჯარიმა 61 076 ლარი და საურავი 4 690 ლარი.\nსაგადასახადო შემოწმების აქტის მიხედვით, საგადასახადო ვალდებულებები განსაზღვრულია შემდეგი გარემოებებით:\n.\n შპს „------“ დღგ-ის გადამხდელად რეგისტრირებულია 2024 წლის 16 იანვრიდან. შესამოწმებელ პერიოდში საწარმოს განხორციელებული აქვს ---დან და ტაივანიდან მანქანის ნაწილების იმპორტი, ადგილობრივი შეძენა არ უფიქსირდება. შემოწმების მიერ კომპანიის დირექტორთან დაკავშირება ვერ მოხერხდა, თუმცა შემოწმება დაუკავშირდა კომპანიის ბუღალტერს. აღსანიშნავია, რომ არანაირი ინფორმაცია/დოკუმენტაცია არ იქნა მოწოდებული, რისთვისაც პირი დაჯარიმებულ იქნა საქართველოს საგადასახადო კოდექსის 279-ე მუხლის შესაბამისად. შესამოწმებელ პერიოდში გადასახადის გადამხდელს სულ შეძენილი აქვს 550 368 ლარის საქონელი დღგ-ის გარეშე, ამასთან, მის მიერ დეკლარირებული ბრუნვა შეადგენს 123 429 ლარს. საგადასახადო მონიტორინგის დეპარტამენტის მიერ განხორციელებულა მიმდინარე კონტროლის ღონისძიება, რა დროსაც მოხერხდა გადასახადის გადამხდელის ბუღალტერთან დაკავშირება და ნაშთად არსებული სასაქონლო მატერიალური ფასეულობების შესახებ ინფორმაციის მოძიება, კერძოდ, 13 ნოემბრის მდგომარეობით, სმფ-ის ნაშთი 0 ის ტოლია. შემოწმებისთვის არ იქნა მოწოდებული ინფორმაცია იჯარის შესახებ. ყოველივე ზემოაღნიშნულიდან გამომდინარე, განისაზღვრა, რომ შესამოწმებელი პერიოდის ბოლოსთვის გადასახადის გადამხდელს სასაქონლო-მატერიალური ფასეულობის ნაშთი არ გააჩნია. შემოსავლების სამსახურის გადასახადების ადმინისტრირების საინფორმაციო სისტემის მონაცემებით (საბაჟო პროცედურების განხორციელებისას), განისაზღვრა რეალიზებული პროდუქციის თვითღირებულება, რაზედაც გავრცელდა მსგავსი საქმიანობის განმახორციელებელი პირის აუდირებული ფასნამატი (საშუალოდ 48%) და განისაზღვრა საქონლის კატეგორიების შესაბამისად დღგ-ით დასაბეგრი ბრუნვის ოდენობა. შემოწმება დაეყრდნო საქართველოს საგადასახადო კოდექსის 73-ე, 136-ე, 159-ე და 160-ე მუხლებს, შედეგად, შემოწმებით დადგენილ დღგ-ით დასაბეგრ ბრუნვასა და დეკლარირებულ ბრუნვას შორის სხვაობაზე (სულ 685 681 ლარი) პირს დაერიცხა გადასახადი და ჯარიმა საქართველოს საგადასახადო კოდექსის 275-ე მუხლის მიხედვით.\n.\n შემოსავლების სამსახურის უფროსის 2022 წლის 5 აპრილის N8450 ბრძანებით დამტკიცებული „სალაროში ნაღდი ფულის რაოდენობის განსაზღვრის შესახებ“ პროცედურული სახელმძღვანელოს შესაბამისად, შემოწმების მიერ შესწავლილ იქნა სალაროში ფულის მოძრაობა, რის შედეგადაც განსაზღვრული განკარგვადი თანხა ჩაითვალა მიღებულად და შესამოწმებელი პერიოდის ბოლოს საწარმოს დირექტორზე, გაცემულ ხელფასად. შედეგად, საქართველოს საგადასახადო კოდექსის 101-ე და 154-ე მუხლების გათვალისწინებით, პირს დაერიცხა გადასახადი და ჯარიმა ამავე კოდექსის 275-ე მუხლის მიხედვით.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს, შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-2 ნაწილის მიხედვით, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში. ამავე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები. \nშემოსავლების სამსახური აღნიშნავს, რომ საგადასახადო ორგანოში 2026 წლის 22 იანვარს ჩანიშნული საჩივრის განხილვა გადასახადის გადამხდელის თხოვნის საფუძველზე გადაიდო.აღნიშნულის შემდეგ, საჩივრის განხილვა ჩანიშნული იყო მომჩივნის მონაწილეობით 2026 წლის 29 იანვარს 13:15 საათზე, თუმცა მომჩივანი არ გამოცხადდა საჩივრის განხილვაზე და არც განცხადება წარმოუდგენია დავის განხილვის გადადებასთან დაკავშირებით. \nსადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 49-ე მუხლის პირველი ნაწილის „ე“ ქვეპუნქტის თანახმად, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით – სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში. საქართველოს საგადასახადო კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას.\nსაქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნქტის მიხედვით, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა.\nსაქართველოს საგადასახადო კოდექსის 159-ე მუხლის პირველი ნაწილის „ა“ ქვეპუნქტის თანახმად, დღგ-ით დასაბეგრი ოპერაციაა, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:\n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს. ამავე მუხლის მე-4 ნაწილის თანახმად, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს.\nსაქართველოს საგადასახადო კოდექსის 101-ე მუხლის პირველი ნაწილის თანახმად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაქართველოს საგადასახადო კოდექსის მე-12 მუხლის პირველი ნაწილის „გ“ ქვეპუნქტის თანახმად, დაქირავებით მუშაობად ითვლება ფიზიკური პირის მიერ საწარმოს ან ორგანიზაციის ხელმძღვანელად (დირექტორად) ყოფნა ან ხელმძღვანელის (დირექტორის) მოვალეობის შესრულება.\nსაქართველოს საგადასახადო კოდექსის 154-ე მუხლის პირველი ნაწილის ,,ა“ ქვეპუნქტის მიხედვით, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს.\nამავე მუხლის მე-2 ნაწილის „ა“ და „ბ“ ქვეპუნქტების მიხედვით, გადახდის წყაროსთან გადასახადის დაკავებისას:\nა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი ვალდებულია ბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nგადასახადის გადამხდელის მიერ საჩივარში დაფიქსირებულ პოზიციასთან, შემოწმების მიერ თვითღირებულების განსაზღვრისას საბაჟოზე აფასებული ღირებულების გამოყენებასთან მიმართებით, შემოსავლების სამსახური ყურადღებას ამახვილებს აუდიტის დეპარტამენტის მიერ მოწოდებულ ინფორმაციაზე, რომლის მიხედვითაც საგადასახადო შემოწმებისას გამოყენებული არ ყოფილა საბაჟოზე აფასებული ღირებულება და არც შემოწმების მიერ ყოფილა აფასება განხორციელებული თვითღირებულების განსაზღვრისას.\nიმის გათვალისწინებით, რომ გადასახადის გადამხდელი არ თანამშრომლობდა შემოწმებასთან, არ გააჩნდა ბუღალტრული აღრიცხვა და შემოწმებისათვის შეუძლებელი იყო დაბეგვრის ობიექტის დადგენა, შემოსავლების სამსახური მიიჩნევს, რომ არაპირდაპირი მეთოდის გამოყენებით საგადასახადო ვალდებულებების განსაზღვრა, კერძოდ, კომპანიის მიერ რეალიზებული პროდუქციის თვითღირებულების გაანგარიშება, რომელზეც გავრცელდა აუდირებული ფასნამატი საქონლის კატეგორიების შესაბამისად, დღგ-ით დასაბეგრი ბრუნვის განსაზღვრა და ფულადი სახსრების მოძრაობის შესწავლის შედეგად დადგენილი ფულის ნაშთის დირექტორზე გაცემულ ხელფასად განხილვა მართლზომიერია.\nამასთან, შემოსავლების სამსახური აღნიშნავს, რომ გადასახადის გადამხდელს დავის წარმოების პროცესშიც არ აქვს წარმოდგენილი ისეთი არგუმენტები/მტკიცებულებები, რომლებიც შეცვლიდა საგადასახადო შემოწმების აქტით დადგენილ ფაქტობრივ გარემოებებს.\nზემოაღნიშნული ფაქტობრივი გარემოებების და სამართლებრივი ნორმების გათვალისწინებით, შემოსავლების სამსახურმა მიიჩნია, რომ აუდიტის დეპარტამენტის მიერ არაპირდაპირი მეთოდის გამოყენებით საგადასახადო ვალდებულებები განსაზღვრულია საგადასახადო კანონმდებლობის შესაბამისად და არ არსებობს საჩივრის დაკმაყოფილების სამართლებრივი საფუძველი.\nრაც შეეხება მომჩივნის არგუმენტს ადმინისტრაციულ-სამართლებრივი აქტის ბათილობასთან დაკავშირებით, შემოსავლების სამსახური მიუთითებს, რომ ადმინისტრაციულ-სამართლებრივი აქტის ბათილად ცნობის საფუძვლები რეგლამინტირებულია საქართველოს ზოგადი ადმინისტრაციული კოდექსის 60\n1\n მუხლით, რომლის პირველი ნაწილის მიხედვით, ადმინისტრაციულ-სამართლებრივი აქტი ბათილია, თუ იგი ეწინააღმდეგება კანონს ან არსებითად დარღვეულია მისი მომზადების ან გამოცემის კანონმდებლობით დადგენილი სხვა მოთხოვნები. ხოლო მე-2 ნაწილის მიხედვით ადმინისტრაციულსამართლებრივი აქტის მომზადების ან გამოცემის წესის არსებით დარღვევად ჩაითვლება ადმინისტრაციულ-სამართლებრივი აქტის გამოცემა ამ კოდექსის 32-ე ან 34-ე მუხლით გათვალისწინებული წესის დარღვევით ჩატარებულ სხდომაზე ან კანონით გათვალისწინებული ადმინისტრაციული წარმოების სახის დარღვევით, ანდა კანონის ისეთი დარღვევა, რომლის არარსებობის შემთხვევაში მოცემულ საკითხზე მიღებული იქნებოდა სხვაგვარი გადაწყვეტილება.\nშემოსავლების სამსახური განმარტავს, რომ სადავო აქტი არ ეწინააღმდეგება კანონს, არ არის დარღვეული მისი მომზადების ან გამოცემის კანონმდებლობით დადგენილი მოთხოვნები, რომლის არსებობის შემთხვევაში მოცემულ საკითხზე მიღებული იქნებოდა სხვაგვარი გადაწყვეტილება.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ : \n1. შპს „-------“-ის (ს/ნ --------------) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/73a79495-6a65-4595-a5f3-7b9797872324",
        "type": "დოკუმენტი"
    },
    {
        "id": "712753b2-5e6a-4bb0-97ce-0b10c99eabc5",
        "title": "ბრძანება №2058",
        "date": "2026-02-03T00:00:00",
        "content": "N 2058\n03 თებერვალი 2026 \nბ რ ძ ა ნ ე ბ ა \nშპს ,,---ის“ (ს/ნ ---) \n(მის.: ---) 2025 წლის 16 დეკემბრის\nსაჩივრის დაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 22 იანვრის სხდომაზე (ოქმი №4) განიხილა შპს ,,---ს“ (ს/ნ ---) 2025 წლის 16 დეკემბრის №99411/1/2025 საჩივარი, აუდიტის დეპარტამენტის 2025 წლის 12 ნოემბრის №007-299 საგადასახადო მოთხოვნასთან დაკავშირებით.\nსადავო საკითხები: \n1. გადასახადის გადამხდელი არ ეთანხმება შემოწმებით გაანგარიშებულ ფასნამატს და აღნიშნულის საფუძველზე განსაზღვრულ საგადასახადო ვალდებულებებს. აღნიშნავს, რომ 2025 წლის 10 აპრილის საკონტროლო შესყიდვით შეძენილი ,,მამაკაცის მაისური ralph lauren 6719”-ის შესყიდვა ბუღალტრულად არ ფიქსირდება და მისთვის გაურკვეველია როგორ მოხდა ამ საკონტროლო შესყიდვიდან ფასნამატის გაანგარიშება. აცხადებს, რომ 2025 წლის 24 ივლისს განმეორებით იქნა ჩატარებული საკონტროლო შესყიდვა, რომელიც არ იქნა გამოყენებული ფასნამატის გაანგარიშებაში. აქვე აღსანიშნავია ისიც, რომ პირველ საკონტროლო შესყიდვაზე მაისურზე დაფიქსირდა სარეალიზაციო ფასი 49 ლარი, ხოლო მეორე საკონტროლო შესყიდვით ასევე შეძენილ იქნა Levis-ის და Emporia armani-ს მაისურები 19-19 ლარად. მეორე საკონტროლო შესყიდვის მონაცემები ფასნამატის გაანგარიშებაში არ მოხვდა იმ მოტივით, რომ შესამოწმებელი პერიოდიდან თითქმის 2 თვე იყო გასული და საბაზრო ფასებზე ვერ გავრცელდებოდა, მაშინ როდესაც 2025 წლის 10 აპრილის საკონტროლო შესყიდვის ფასები გავრცელებული იქნა 2022, 2023 და 2024 წლებზე. ითხოვს ფასნამატის თავიდან გადაანგარიშებას და 2025 წლის 10 აპრილის საკონტროლო შესყიდვაზე შემოსავლების სამსახურის უფროსის ბრძანებით დამტკიცებული №0256 სიტუაციური სახელმძღვანელოს გამოყენებას.\n2. გადასახადის გადამხდელი არ ეთანხმება სასესხო მოთხოვნის ნაშთის, 241 000 ლარის, ანაზღაურებულად ჩათვლას და საწარმოს დირექტორზე გაცემულ ხელფასად განხილვას. აცხადებს, რომ აღნიშნული თანხა გაცემულ იქნა სესხად ფიზიკურ პირზე, რაზეც წარმოდგენილი აქვს ხელშეკრულება. ითხოვს აღნიშნულ ოპერაციაზე კვალიფიკაციის ცვლილებას, სესხად კვალიფიკაციას და მოგების გადასახადით დაბეგვრას. \nფაქტობრივი გარემოებები:\nსაქმის მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 23 ივნისის №13324 ბრძანების საფუძველზე ჩატარდა შპს ,,---ს“ (ს/ნ ---) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2022 წლის 11 მარტიდან 2025 წლის პირველ ივნისამდე საანგარიშო პერიოდები. შემოწმების შედეგებზე 2025 წლის 7 ნოემბერს შედგენილ იქნა საგადასახადო შემოწმების აქტი, გამოიცა 2025 წლის 12 ნოემბერის №24915 ბრძანება და ამავე თარიღის №007-299 საგადასახადო მოთხოვნა, რომლის მიხედვით გადამხდელს დამატებით გადასახდელად განესაზღვრა სულ 528 218 ლარი, მათ შორის, გადასახადი 313 707 ლარი, ჯარიმა 157 810 ლარი, საურავი 56 701 ლარი.\nსაგადასახადო შემოწმების აქტის მიხედვით, საგადასახადო ვალდებულებები განსაზღვრულია შემდეგი გარემოებებით:\n1. შპს ,---ის\" (ს/ნ ---) საქმიანობის სახეს წარმოადგენს ტანსაცმლით და სხვადასხვა აქსესუარებით საცალო ვაჭრობა. საწარმოს მიერ შესამოწმებელ პერიოდზე არ არის წარმოდგენილი ეკონომიკურ საქმიანობასთან დაკავშირებული სამეურნეო ოპერაციების ამსახველი ინფორმაცია/დოკუმენტაცია. ასევე, საწარმო არ აწარმოებს საბუღალტრო აღრიცხვას კანონმდებლობის შესაბამისად. შემოწმებამ საგადასახადო ვალდებულებების განსაზღვრისას იხელმძღვანელა საქართველოს საგადასახადო კოდექსის 43-ე, 136-ე, მე-8 და 73-ე მუხლებით. საგადასახადო მონიტორინგის დეპარტამენტის მიერ 2025 წლის 10 აპრილს ჩატარებული საკონტროლო შესყიდვისას დაფიქსირებული ფასისა და თავად გადასახადის გადამხდელის ოფიციალურ ვებგვერდზე გამოქვეყნებული საქონლის სარეალიზაციო ფასების საფუძველზე, შემოწმებით განსაზღვრული იქნა ფასნამატი, რაც გავრცელდა შესაბამისი კატეგორიების მიხედვით განსაზღვრული სასაქონლო ჯგუფების რპთ-ზე. დამატებით დადგენილი შემოსავალი საქართველოს საგადასახადო კოდექსის 159-ე და 160-ე მუხლების თანახმად, დაექვემდებარა დღგ-ით დასაბეგრ ბრუნვაში ჩართვას. ასევე, დამატებით დადგენილი შემოსავალი, საქართველოს საგადასახადო კოდექსის 101-ე მუხლის თანახმად, დაექვემდებარა საწარმოს დირექტორზე გაცემულ ხელფასად განხილვას და საშემოსავლო გადასახადით დაბეგვრას. შესაბამისად, საწარმოს დაერიცხა გადასახადები და ამავე კოდქსის 275-ე მუხლით განსაზღვრული ჯარიმა.\n2. შპს ,,---ის\" მიერ წარმოდგენილი ინფორმაციის მიხედვით, საწარმო აფიქსირებს მიმდინარე შესამოწმებელი პერიოდის განმავლობაში სესხის გაცემას სალაროდან - 401 000 ლარის ოდენობით, ამავე პერიოდში დაბრუნებულია სალაროში 160 000 ლარი და საბოლოოდ სასესხო მოთხოვნის ნაშთი პერიოდის ბოლოს შეადგენს 241 000 ლარს. საწარმოს მიერ არ არის წარმოდგენილი შესაბამისი სესხის ხელშეკრულება, არ იდენტიფიცირდება ვისზე და რა პირობებით არის სესხის თანხა გაცემული. შემოწმების მიერ, სასესხო მოთხოვნის ნაშთი, 241 000 ლარის ოდენობით, ჩაითვალა ანაზღაურებულად და საქართველოს საგადასახადო კოდექსის 101-ე მუხლის თანახმად დაექვემდებარა საწარმოს დირექტორზე გაცემულ ხელფასად განხილვას. შესაბამისად, საწარმოს დაერიცხა გადასახადი და საქართველოს საგადასახადო კოდექსის 101-ე მუხლით განსაზღვრული ჯარიმა.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-2 ნაწილის თანახმად, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში.\nსადავო საკითხებთან დაკავშირებით, შემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 49-ე მუხლის პირველი ნაწილის „ე“ ქვეპუნქტის თანახმად, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით - სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში.\nსაქართველოს საგადასახადო კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას.\nსაქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნქტის მიხედვით, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა. საქართველოს საგადასახადო კოდექსის 158-ე მუხლის პირველი ნაწილის თანახმად, დღგ-ით დასაბეგრ პირად (შემდგომ - დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა. საქართველოს საგადასახადო კოდექსის 159-ე მუხლის პირველი ნაწილის „ა“ ქვეპუნქტის თანახმად, დღგ-ით დასაბეგრი ოპერაციებია დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:\n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nშემოსავლების სამსახური მიუთითებს საქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტზე, რომლის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს. ამავე მუხლის მე-4 ნაწილის თანახმად, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს. საქართველოს საგადასახადო კოდექსის 101-ე მუხლის პირველი ნაწილის თანახმად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაქართველოს საგადასახადო კოდექსის 154-ე მუხლის პირველი ნაწილის „ა“ ქვეპუნქტის მიხედვით, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს.\nამავე მუხლის მე-2 ნაწილის „ა“ და „ბ“ ქვეპუნქტების თანახმად, გადახდის წყაროსთან გადასახადის დაკავებისას: ა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი ვალდებულია ბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nპირველ სადავო საკითხთან დაკავშირებით\n, დადგენილი გარემოებაა, რომ გადამხდელს შემოწმებისთვის არ წარუდგენია ეკონომიკურ საქმიანობასთან დაკავშირებული სამეურნეო ოპერაციების ამსახველი ინფორმაცია/დოკუმენტაცია, ასევე, საწარმო არ აწარმოებს საბუღალტრო აღრიცხვას კანონმდებლობის შესაბამისად. შემოწმებით საგადასახადო მონიტორინგის დეპარტამენტის მიერ 2025 წლის 10 აპრილს ჩატარებული საკონტროლო შესყიდვისას დაფიქსირებული ფასისა და გადამხდელის ოფიციალურ ვებგვერდზე გამოქვეყნებული საქონლის სარეალიზაციო ფასების საფუძველზე განსაზღვრული იქნა ფასნამატი, რამელიც გავრცელდა შესაბამისი კატეგორიების მიხედვით განსაზღვრულ სასაქონლო ჯგუფების რპთ-ზე.\nდამატებით დადგენილი შემოსავლით განისაზღვრა დღგით დასაბეგრი ბრუნვა და ასევე ჩაითვალა საწარმოს დირექტორზე გაცემულ ხელფასად.\nაუდიტის დეპარტამენტის მიერ მოწოდებული ინფორმაციით დგინდება, რომ საწარმო არ აწარმოებს საბუღალტრო აღრიცხვას კანონმდებლობით დადგენილი წესით. საწარმოს მიერ წარდგენილი საბუღალტრო აღრიცხვის ინფორმაცია არ იძლევა ცალკეული სახის საქონლის ჭრილში შეძენილი და რეალიზებული საქონლის დაკავშირების საშუალებას. ამასთან, სმფ-ების ჩამოწერები აღრიცხული აქვს ჯამურად - ძირითადად, წლის ბოლო თვეების ბოლო რიცხვებში.\nსაწარმოს დოკუმენტური რეალიზაცია დეკლარირებული ბრუნვის 1%-ს შეადგენს. საგადასახადო მონიტორინგის დეპარტამენტის მიერ 2025 წლის 10 აპრილს ჩატარებული საკონტროლო შესყიდვისას დაფიქსირებული ფასისა და თავად გადასახადის გადამხდელის ოფიციალურ ვებგვერდზე გამოქვეყნებული საქონლის სარეალიზაციო ფასების საფუძველზე შემოწმებით განსაზღვრული იქნა ფასნამატი (საშუალოდ 183%).\nამასთან, აღსანიშნავია, რომ საკონტროლო შესყიდვის პროცედურის განხორციელებისას, დაფიქსირდა საკონტროლო-სალარო აპარატის გამოუყენებლობის ფაქტი, რაზეც შედგენილ იქნა შესაბამისი სამართალდარღვევის ოქმი.\nშემოწმების მიერ დადგენილი საშუალო შეწონილი ფასნამატი შეადგენს 183%- ს, გადამხდელის დეკლარირებული ფასნამატი -133%-ია. 10.04.2025 წელს ჩატარებული საკონტროლო შესყიდვით, შეძენილია მამაკაცის მაისური 49 ლარად, რაც შესაბამისობაში მოვიდა ამავე პერიოდში გადამხდელის ოფიციალურ (ფეისბუქ) ვებგვერდზე ატვირთული ,,მამაკაცის მაისურის“ ფასთან. აღნიშნული სარეალიზაციო ფასიდან გაანგარიშებული ფასნამატი (513%) გავრცელებულ იქნა მხოლოდ 677,97 ლარის ღირებულების საქონლის რპთ-ზე, რასაც საერთო სურათზე არსებითი გავლენა არ მოუხდენია.\nამასთან, აღსანიშნავია, რომ შემოწმების პროცესში გადასახადის გადამხდელისგან მოთხოვნილ იქნა სავაჭრო პროგრამიდან რეპორტი შეძენილი/რეალიზებული საქონლის შესახებ, რითაც შესაძლებელი იქნებოდა მინიჭებული შტრიხკოდების მიხედვით დაიდენტიფიცირება და შესაბამისად, მათი დაკავშირება შესაბამისი ფასნამატის დასადგენად. თუმცა, აღნიშნული და სხვა სახის ინფორმაცია/დოკუმენტაცია მრავალგზის მოთხოვნის მიუხედავად შემოწმების პროცესში გადამხდელს არ წარუდგენია, რის საფუძველზეც გადასახადის გადამხდელი დაჯარიმებულ იქნა საქართველოს საგადასახადო კოდექსის 279-ე მუხლის შესაბამისად. ამასთან, შემოსავლების სამსახური აღნიშნავს, რომ მომჩივანი საჩივარში, მათ შორის საქმის ზეპირი განხილვისას, ვერ უთითებს ფაქტობრივ და სამართლებრივ გარემოებებზე, თუ რა ნაწილში იქნა განსაზღვრული საგადასახადო ვალდებულებები არამართლზომიერად. ხოლო, დავის წარმოების პროცესში არ ყოფილა წარმოდგენილი ისეთი არგუმენტები/მტკიცებულებები, რომლებიც შეცვლიდა საგადასახადო შემოწმებით დადგენილ გარემოებებს. ზემოაღნიშნული სამართლებრივი ნორმების და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად საგადასახადო ვალდებულებების განსაზღვრა შესაბამისობაშია კანონმდებლობის მოთხოვნებთან, წარმოდგენილი საჩივარი დაუსაბუთებელია და არ უნდა დაკმაყოფილდეს.\nმ\nე-2 სადავო საკითხთან დაკავშირებით, \nგადასახადის გადამხდელის მიერ წარდგენილი ინფორმაციის მიხედვით დადგენილი გარემოებაა, რომ საწარმო აფიქსირებს მიმდინარე შესამოწმებელი პერიოდის განმავლობაში სესხის გაცემას სალაროდან, 401 000 ლარის ოდენობით, ამავე პერიოდში დაბრუნებულია სალაროში 160 000 ლარი და საბოლოოდ, სასესხო მოთხოვნის ნაშთი პერიოდის ბოლოს შეადგენს 241 000 ლარს. ვინაიდან საწარმოს მიერ შემოწმებისთვის არ იყო წარდგენილი შესაბამისი სესხის ხელშეკრულება, არ იდენტიფიცირდებოდა ვისზე და რა პირობებით იყო სესხის თანხა გაცემული, შემოწმებით სასესხო მოთხოვნის ნაშთი, 241 000 ლარის ოდენობით, ჩაითვალა ანაზღაურებულად და დაექვემდებარა საწარმოს დირექტორზე გაცემულ ხელფასად განხილვას. საჩივრის დანართად წარმოდგენილ სესხის ხელშეკრულებასთან დაკავშირებით, შემოსავლების სამსახური ყურადღებას ამახვილებს აუდიტის დეპარტამენტის წარმომადგენლის განმარტებასა და მოწოდებულ ინფორმაციაზე, რომ არაერთი მოთხოვნის მიუხედავად შემოწმების პროცესში არ იქნა წარდგენილი სესხის ხელშეკრულება. აღნიშნულის და იმის გათვალისწინებით, რომ საჩივრის დანართად წარმოდგენილი სესხის ხელშეკრულება არ არის სათანადო წესით დამოწმებული/ნოტარიულად დადასტურებული და ამასთან, უფლებამოსილ ხელმომწერ პირს წარმოადგენს ერთი და იგივე პირი, შემოსავლების სამსახურს მიზანშეწონლად არ მიაჩნია მისი გათვალისწინება. ამასთან, შემოსავლების სამსახური აღნიშნავს, რომ მომჩივანი საჩივარში, მათ შორის საქმის ზეპირი განხილვისას, ვერ უთითებს ფაქტობრივ და სამართლებრივ გარემოებებზე, თუ რა ნაწილში იქნა განსაზღვრული საგადასახადო ვალდებულებები არამართლზომიერად. ხოლო, დავის წარმოების პროცესში არ ყოფილა წარმოდგენილი ისეთი არგუმენტები/მტკიცებულებები, რომლებიც შეცვლიდა საგადასახადო შემოწმებით დადგენილ გარემოებებს.\nზემოაღნიშნული სამართლებრივი ნორმების და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად საგადასახადო ვალდებულებების განსაზღვრა შესაბამისობაშია კანონმდებლობის მოთხოვნებთან, წარმოდგენილი საჩივარი დაუსაბუთებელია და არ უნდა დაკმაყოფილდეს.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ \n1. შპს ,,---ს“ (ს/ნ ---) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/712753b2-5e6a-4bb0-97ce-0b10c99eabc5",
        "type": "დოკუმენტი"
    },
    {
        "id": "7087b74c-a0c9-448e-8923-ea31130eaeb6",
        "title": "ბრძანება №2070",
        "date": "2026-02-03T00:00:00",
        "content": "N 2070\n03 თებერვალი 2026 \nბ რ ძ ა ნ ე ბ ა \nი/მ --------ს (ს/ნ ---------------) \n(მის.: ----------------------------) \n2026 წლის 13 იანვრის საჩივრის \nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 28 იანვრის სხდომაზე (ოქმი №7) განიხილა ი/მ --------ს (ს/ნ ---------------)\n \n 2026 წლის 13 იანვრის №---/1/2026 საჩივარი, შემოსავლების სამსახურის აუდიტის დეპარტამენტის 2025 წლის 15 დეკემბრის №072-14 საგადასახადო მოთხოვნასთან დაკავშირებით.\nსადავო საკითხები: \n1. გადასახადის გადამხდელი არ ეთანხმება საშემოსავლო გადასახადში განსაზღვრულ საგადასახადო ვალდებულებებს და განმარტავს, რომ შემოწმების მიერ გამოსაქვით ხარჯებში არ არის გათვალისწინებული საწვავისა და ბანკის საკომისიოს ხარჯები.\n2. გადასახადის გადამხდელი საქართველოს საგადასახადო კოდექსის 269-ე მუხლის მე-7 ნაწილის გათვალისწინებით, ითხოვს სანქციისგან გათავისუფლებას.\nფაქტობრივი გარემოებები: \nსაქმის ირგვლივ არსებული მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 20 ოქტომბრის №22674 ბრძანების საფუძველზე განხორციელდა ი/მ --------ს (ს/ნ ---------------) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2022 წლის პირველი იანვრიდან 2025 წლის პირველ სექტემბრამდე საანგარიშო პერიოდები. საგადასახადო შემოწმების შედეგებზე 2025 წლის 12 დეკემბერს შედგენილ იქნა საგადასახადო შემოწმების აქტი, გამოიცა 2025 წლის 15 დეკემბრის №27453 ბრძანება და ამავე თარიღის №072-14 საგადასახადო მოთხოვნა, რომლის მიხედვით გადასახადის გადამხდელს ბიუჯეტში გადასახდელად განესაზღვრა სულ 25 774 ლარი, მათ შორის, გადასახადი 14 058 ლარი, ჯარიმა 7 563 ლარი, საურავი 4 153 ლარი. \nსაგადასახადო შემოწმების აქტის მიხედვით დგინდება, რომ სადავო საკითხებთან დაკავშირებით დამატებით დარიცხვა გამოწვეულია შემდეგი გარემოებებით: \nგადასახადის გადამხდელის საქმიანობის სფეროს წარმოადგენს ქალაქ -----ში სახელმწიფო შესყიდვების გზით გაფორმებული კონტრაქტების საფუძველზე სამშენებლო-სარემონტო მომსახურების გაწევა. კერძოდ, შენობების რეაბილიტაცია, რკინა-ბეტონით არხის მოწყობა, ხიდ-ბოგირის მოწყობა, ტრანსპორტირების მომსახურება და სხვა. გადასახადის გადამხდელი ბუღალტერიას არ აწარმოებს. შესამოწმებელ პერიოდში, გადამხდელის მიერ წარმოდგენილია 2022-2024 წლების წლიური საშემოსავლო გადასახადის დეკლარაციები, სადაც უზუსტობით არის დაანგარიშებული, როგორც ერთობლივი შემოსავალი ასევე გამოსაქვითი ხარჯები. შესაბამისად, 2022-2024 საანგარიშო წლებში გაიზარდა ერთობლივი შემოსავალი და წლიური საშემოსავლო გადასახადის დეკლარაციიდან გამოსაქვითი ხარჯები. 2022 წელს გამოსაქვითი ხარჯი შემცირდა 18 150 ლარით, ხოლო 2023-2024 წლებში გაიზარდა 37 203 ლარით. შემოწმების პროცესში დამუშავდა გადასახადის გადამხდელის მიერ წარმოდგენილი საბანკო ანგარიშების ამონაწერები და სახელმწიფო შესყიდვების სააგენტოს ელექტრონულ სისტემაში არსებული ინფორმაცია, რომლის მიხედვითაც ირკვევა, რომ რიგ შემთხვევებში მიღებულია თანხები, რომლებიც არ არის ერთობლივ შემოსავალში ასახული და არც საგადასახადო ანგარიშ-ფაქტურები არის გამოწერილი.\nყოველივე ზემოაღნიშნულისა და საქართველოს საგადასახადო კოდექსის 136-ე, 8-ე, 49-ე და 136-ე მუხლების გათვალისწინებით, გაიზარდა 2022-2024 წლების ერთობლივი შემოსავალი, გადასახადის გადამხდელს დაერიცხა გადასახადი და ჯარიმა საქართველოს საგადასახადო კოდექსის 275-ე მუხლის შესაბამისად. \nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-2 ნაწილის თანახმად, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში. ამავე მუხლის მე-6 ნაწილის მიხედვით, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები. \nპირველ სადავო საკითხთან დაკავშირებით,\n შემოსავლების სამსახური მიუთითებს საქართველოს საგადასახადო კოდექსის 136-ე მუხლის პირველ ნაწილზე, რომლის თანახმად, გადასახადის გადამხდელი ვალდებულია სწორად და დროულად აღრიცხოს შემოსავლები და ხარჯები დოკუმენტურად დადასტურებულ მონაცემთა საფუძველზე, ამ თავით გათვალისწინებული მეთოდების გამოყენებით და მიაკუთვნოს იმ საანგარიშო პერიოდს, რომელშიც მოხდა მათი მიღება და გაწევა. ხოლო მე-3 ნაწილის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე. \nსაქართველოს საგადასახადო კოდექსის 79-ე მუხლის „ა“ ქვეპუნქტის მიხედვით, საშემოსავლო გადასახადის გადამხდელია რეზიდენტი ფიზიკური პირი. საქართველოს საგადასახადო კოდექსის მე-80 მუხლის პირველი ნაწილის თანახმად, რეზიდენტი ფიზიკური პირის საშემოსავლო გადასახადით დაბეგვრის ობიექტია დასაბეგრი შემოსავალი, რომელიც განისაზღვრება, როგორც სხვაობა კალენდარული წლის განმავლობაში მიღებულ ერთობლივ შემოსავალსა და ამ პერიოდისათვის ამ კოდექსით გათვალისწინებული გამოქვითვების თანხებს შორის.\nამავე კოდექსის 81-ე მუხლის პირველი ნაწილის შესაბამისად, ფიზიკური პირის დასაბეგრი შემოსავალი იბეგრება 20 პროცენტით, თუ ამ კოდექსით სხვა რამ არ არის გათვალისწინებული.\nსაქართველოს საგადასახადო კოდექსის მე-100 მუხლის პირველი ნაწილის თანახმად, რეზიდენტის ერთობლივი შემოსავალი შედგება საქართველოში არსებული წყაროდან და საქართველოს ფარგლების გარეთ მიღებული შემოსავლებისაგან. ამავე მუხლის მე-3 ნაწილის „ბ“ ქვეპუნქტის თანახმად, ერთობლივ შემოსავალს განეკუთვნება ეკონომიკური საქმიანობით მიღებული შემოსავლები, რომლებიც დაკავშირებული არ არის დაქირავებით მუშაობასთან.\nსაქართველოს საგადასახადო კოდექსის 102-ე მუხლის პირველი ნაწილის ,,ა“ ქვეპუნქტის მიხედვით, ეკონომიკური საქმიანობით მიღებულ შემოსავლებს განეკუთვნება საქონლის/მომსახურების მიწოდებით მიღებული შემოსავლები.\nსაქართველოს საგადასახადო კოდექსის 105-ე მუხლის პირველი ნაწილის თანახმად, ერთობლივი შემოსავლიდან გამოიქვითება ყველა ხარჯი, რომელიც დაკავშირებულია მის მიღებასთან, გარდა იმ ხარჯებისა, რომლებიც ამ კოდექსის თანახმად გამოქვითვას არ ექვემდებარება. ამავე მუხლის მე-2 ნაწილის მიხედვით, თუ ამ კოდექსით სხვა რამ არ არის გათვალისწინებული, ყველა ხარჯი დოკუმენტურად უნდა იყოს დადასტურებული.\nსაქართველოს საგადასახადო კოდექსის 72-ე მუხლის პირველი ნაწილის თანახმად, პირველადი საგადასახადო დოკუმენტი არის წერილობითი დოკუმენტი, რომლითაც შესაძლებელია სამეურნეო ოპერაციის მონაწილე მხარეთა იდენტიფიცირება, აქვს თარიღი და მოიცავს მიწოდებული საქონლის/გაწეული მომსახურების ჩამონათვალსა და ღირებულებას.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nგადასახადის გადამხდელის მიერ საჩივარში წარმოდგენილ არგუმენტთან, საწვავისა და ბანკის საკომისიოების გამოქვითვასთან დაკავშირებით, შემოსავლების სამსახური მიუთითებს, აუდიტის დეპარტამენტის წარმომადგენლის მიერ მოწოდებულ ინფორმაციაზე, რომლის მიხედვითაც საგადასახადო ვალდებულებების გაანგარიშებისას საწვავისა და ბანკის საკომისიოები გამოქვითულია შესაბამისი წლების მიხედვით. \nამასთან, შემოსავლების სამსახური აღნიშნავს, რომ საგადასახადო დავის ეტაპზე მომჩივნის მხრიდან არ წარმოდგენილა მისი პოზიციის შესაბამისი იმგვარი დოკუმენტაცია/მტკიცებულება, რომელიც შეცვლიდა საგადასახადო შემოწმებით დადგენილ ფაქტობრივ გარემოებებს.\nზემოაღნიშნული სამართლებრივი ნორმების, საქმეში არსებული მასალებისა და დადგენილი ფაქტობრივი გარემოებების გათვალისწინებით, პირველ სადავო საკითხთან დაკავშირებით, შემოსავლების სამსახურმა მიიჩნია, რომ შემოწმებით განსაზღვრული საგადასახადო ვალდებულებები შესაბამისობაშია კანონმდებლობის მოთხოვნებთან, წარმოდგენილი საჩივარი დაუსაბუთებელია და არ არსებობს მისი დაკმაყოფილების სამართლებრივი საფუძველი.\nმე-2 სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 43-ე მუხლის მე-4 ნაწილზე, რომლის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით.\nამავე კოდექსის 270-ე მუხლის პირველი და მე-2 ნაწილების თანახმად:\n1. საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის;\n2. საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 272-ე მუხლის პირველი ნაწილის თანახმად, საურავი არის საგადასახადო სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის.\nსაქართველოს საგადასახადო კოდექსის 275-ე მუხლის პირველი, მე-2 , 2\n1\n და 2\n2\n ნაწილების თანახმად:\n1. პირის მიერ საგადასახადო დეკლარაციაში/გაანგარიშებაში გადასახადის თანხის შემცირება, თუ იგი გამოწვეულია საგადასახადო კონტროლის განმახორციელებელი ორგანოს მიერ პირის საგადასახადო ვალდებულების წარმოშობის მომენტის (პერიოდის) შეცვლით, იწვევს პირის დაჯარიმებას შემცირებული გადასახადის თანხის 10 პროცენტის ოდენობით.\n2. საგადასახადო დეკლარაციაში/გაანგარიშებაში გადასახადის თანხის შემცირება, გარდა ამ მუხლის პირველი, 2\n1\n და 2\n2\n ნაწილებით გათვალისწინებული შემთხვევებისა, იწვევს დაჯარიმებას შემცირებული გადასახადის თანხის 50 პროცენტის ოდენობით.\n2 \n1\n . საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტს არ აღემატება, იწვევს დაჯარიმებას შემცირებული გადასახადის თანხის 10 პროცენტის ოდენობით.\n2 \n2\n . საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტზე მეტია და 20 პროცენტს არ აღემატება, იწვევს დაჯარიმებას შემცირებული გადასახადის თანხის 25 პროცენტის ოდენობით.\nსაქართველოს საგადასახადო კოდექსის 269-ე მუხლის მე-7 ნაწილის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.\nშემოსავლების სამსახური განმარტავს, რომ გადასახადის გადამხდელის კეთილსინდისიერება უკავშირდება მის მიერ დაშვებულ შეცდომას, გადამხდელი კეთილსინდისიერია იმ შემთხვევაში თუ სამართალდარღვევა გამოწვეულია მის მიერ დაშვებული შეცდომით (არცოდნით). კეთილსინდისიერება გულისხმობს პირის სუბიექტურ დამოკიდებულებას მის მიერ ჩადენილი ქმედებისადმი. პირი მოქმედებს საპატიებელი შეცდომის პირობებში ანუ მან არ იცოდა და არც შეიძლებოდა სცოდნოდა, რომ ჩადიოდა აკრძალულ ქმედებას (სამართალდარღვევას). საქართველოს საგადასახადო კოდექსის 269-ე მუხლის მე-7 ნაწილის მიზანია საგადასახადო პასუხისმგებლობისგან გაათავისუფლოს პირი, რომელიც სამართლებრივი შეცდომის არეალში მოქმედებდა, რადგან სამართლებრივი შეცდომის დროს პირი არასწორად აფასებს ჩადენილი ქმედების სამართლებრივ არსს და ამ ქმედებით გამოწვეულ სამართლებრივ შედეგს.\nშემოსავლების სამსახური მიუთითებს ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები. ამასთან, მომჩივანი ვერ უთითებს ფაქტობრივ და სამართლებრივ გარემოებებზე, რომლითაც დადასტურდება, რომ გადასახადის გადამხდელი საგადასახადო ვალდებულებების არაჯეროვნად შესრულებისას მოქმედებდა საქმიანობისთვის დამახასიათებელი თანმდევი გულისხმიერებით, სამართლებრივი შეცდომის არეალში. შესაბამისად, საგადასახადო შემოწმების შედეგად დარიცხული სანქციის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება. ამდენად, გადასახადის გადამხდელის საჩივარი დაუსაბუთებელია და არ უნდა დაკმაყოფილდეს.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ : \n1. ი/მ --------ს (ს/ნ ---------------) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. ქუთაისი, ვიქტორ კუპრაძის ქ. №11), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/7087b74c-a0c9-448e-8923-ea31130eaeb6",
        "type": "დოკუმენტი"
    },
    {
        "id": "a7acfba9-9da3-4169-bcf2-0657b0e2e0fc",
        "title": "ბრძანება №2066",
        "date": "2026-02-03T00:00:00",
        "content": "N 2066\n03 თებერვალი 2026\nბრძანება\nშპს „-------“ (ს/ნ „-------“)\n(მის.: „-------“)\n2026 წლის 8 იანვრის საჩივრების\nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 23 იანვრის სხდომაზე (ოქმი №5), განიხილა შპს „------“ (ს/ნ „------“) №814/21 და №727/01 საჩივრები, რომლებიც ეხება შემოსავლების სამსახურის საბაჟო დეპარტამენტის 2025 წლის 15 დეკემბრის №EL303331 საბაჟო სამართალდარღვევის ოქმს.\nმომჩივნის არგუმენტაცია: \nსაჩივრის ავტორი განმარტავს, რომ მომჩივანს არ განუხორციელებია საფირმო სახელწოდების ცვლილება, კომპანიამ მოქმედი კანონმდებლობის შესაბამისად განახორციელა „მეწარმეთა შესახებ“ საქართველოს კანონის შესაბამისობაში მოყვანა, ვინაიდან კანონის მე-16 მუხლის მე-6 პუნქტის თანახმად „მეწარმის საფირმო სახელწოდება უნდა იყოს ქართულ ენაზე“. მომჩივანი მიუთითებს, რომ სამეწარმეო ამონაწერის ქართულ ვერსიაში სახელწოდების მითითება ხდება ქართული დამწერლობით, ხოლო სამეწარმეო ამონაწერის ინგლისურენოვან ვერსიაში - ლათინური დამწერლობით. სიტყვა, როგორც ფირმის სახელწოდების აღმნიშვნელი, არ იცვლება, არ ხდება თარგმნა ან რაიმეს დამატება. მისივე განმარტებით, სახელწოდება არის იდენტური და სახელწოდების მითითებაც ხდება იმ ენის დამწერლობით, რომელ ენაზეც არის მომზადებული ამონაწერი. მომჩივანს მიაჩნია, რომ აღნიშნული ფაქტი არ უნდა იქნეს მიჩნეული როგორც მეწარმე სუბიექტის საფირმო სახელწოდების შეცვლა.\nმომჩივანი ასევე მიუთითებს, რომ საფირმო სახელწოდების შეცვლად ითვლება სიტყვის შეცვლა ან სიტყვის დამატება/ამოღება, განსხვავებული მნიშვნელობის ფორმულირების გამოყენება, ქართული სახელწოდების თარგმნა უცხო ენაზე ან პირიქით, ლათინური ტრანსლიტერაციის შეცვლა, სრული სახელწოდების შეცვლა აბრევიატურით ან პირიქით, აბრევიატურის შიგნით სიმბოლოების შეცვლა, საფირმო სახელწოდების უნიკალური ელემენტების შეცვლა და ა.შ. ამასთან კომპანიამ, მას შემდეგ რაც შემოსავლების სამსახურის საბაჟო დეპარტამენტის მიერ განხორციელდა შეცვლილი საბანკო გარანტიის მოთხოვნა, დაუყოვნებლივ წარადგინა შესაბამისი საბანკო დაწესებულების მიერ გაცემული საბანკო გარანტია, სადაც პრინციპალის დასახელებად მითითებულია მომჩივანი ისევე როგორც ეს მითითებულია კომპანიის სამეწარმეო ამონაწერში.\nაღნიშნულზე მითითებით ითხოვს საბაჟო სამართალდარღვევის ოქმის გაუქმებას. \nფაქტობრივი გარემოებები: \nსაქმის მასალებითა და საბაჟო დეპარტამენტიდან წარმოდგენილი ინფორმაციით ირკვევა, რომ 2025 წლის 11 აპრილს შპს „-------“-მა (ს/ნ „------“) განახორციელა საწარმოს სარეგისტრაციო მონაცემებში საფირმო სახელწოდების ცვლილება და ჩამოყალიბდა როგორც შპს \"------\", თუმცა აღნიშნული ცვლილების შესაბამისად არ წარმოუდგენია გარანტია. \nვინაიდან შპს „------“-მა (ს/ნ „------“) საწარმოს საფირმო სახელწოდების ცვლილება განახორციელა 2025 წლის 11 აპრილს და ცვლილების განხორციელებიდან 7 დღის ვადაში შემოსავლების სამსახურს არ წარუდგინა გარანტია, მისი მხრიდან დაირღვა საბაჟო საწყობის საქმიანობის სანებართვო პირობები და გამოვლენილი სამართალდარღვევის ფაქტზე, საბაჟო კონტროლის ორგანიზაციის სამმართველოს უფლებამოსილი პირის მიერ 2025 წლის 15 დეკემბერს შედგენილ იქნა №EL303331 საბაჟო სამართალდარღვევის ოქმი, რომლითაც მომჩივანს (ს/ნ „------“) დაეკისრა საქართველოს საბაჟო კოდექსის 176-ე მუხლის პირველი ნაწილით გათვალისწინებული პასუხისმგებლობა და სანქციის სახით შეეფარდა ჯარიმა 2 000 ლარის ოდენობით.\n2025 წლის 11 დეკემბერს მომჩივანმა შემოსავლების სამსახურში წარმოადგინა შესაბამისი გარანტია.\nშემოსავლების სამსახურმა მიიჩნია, რომ მომჩივნის მოთხოვნა არ უნდა დაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-6 ნაწილის შესაბამისად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nსაქართველოს საბაჟო კოდექსის 127-ე მუხლი ადგენს, რომ საბაჟო საწყობის მფლობელი ვალდებულია დაიცვას საბაჟო საწყობის საქმიანობის ნებართვით გათვალისწინებული სანებართვო პირობები.\n„საბაჟო საწყობისა და თავისუფალი ვაჭრობის პუნქტის საქმიანობის ნებართვების გაცემის წესებისა და პირობების შესახებ ინსტრუქციის დამტკიცების თაობაზე“ საქართველოს მთავრობის 2019 წლის 16 სექტემბრის №455 დადგენილებით დამტკიცებული “საბაჟო საწყობისა და თავისუფალი ვაჭრობის პუნქტის საქმიანობის ნებართვების გაცემის წესებისა და პირობების შესახებ” ინსტრუქცია შემუშავებულია „ლიცენზიებისა და ნებართვების შესახებ“ საქართველოს კანონით, საქართველოს საბაჟო კოდექსითა და საქართველოს საგადასახადო კოდექსით დადგენილი მოთხოვნების შესაბამისად და განსაზღვრავს საბაჟო საწყობისა და თავისუფალი ვაჭრობის პუნქტის საქმიანობის ნებართვების გაცემის წესებს, ნებართვების ფორმებსა და სანებართვო პირობებს.\nამავე ინსტრუქციის პირველი მუხლის მე-2 პუნქტი მიუთითებს, რომ ამ ინსტრუქციით გათვალისწინებული საქმიანობის ნებართვებს გასცემს საჯარო სამართლის იურიდიული პირი – შემოსავლების სამსახური (შემდგომში – შემოსავლების სამსახური).\nდასახელებული ინსტრუქციის მე-7 მუხლის მე-6 პუნქტის თანახმად, საწარმოს სარეგისტრაციო მონაცემებში ცვლილების განხორციელების შემთხვევაში, რომელიც დაკავშირებულია ნებართვის მფლობელი საწარმოს საფირმო სახელწოდების შეცვლასთან, ნებართვის მფლობელი ვალდებულია, ცვლილების განხორციელებიდან 7 დღის ვადაში წარუდგინოს შემოსავლების სამსახურს გარანტია, რომელშიც „პრინციპალის“ ან „დამზღვევის სრული დასახელება და იურიდიული მისამართი“ გრაფაში მიეთითება, ნებართვის მფლობელი საწარმოს სარეგისტრაციო მონაცემებში განხორციელებული ცვლილების შესაბამისად, სრული საფირმო სახელწოდება.\n“საბაჟო საწყობისა და თავისუფალი ვაჭრობის პუნქტის საქმიანობის ნებართვების გაცემის წესებისა და პირობების შესახებ” ინსტრუქციის მე-8 მუხლის „ნ“ ქვეპუნქტის შესაბამისად, საბაჟო საწყობის საქმიანობის ნებართვის მფლობელი ნებართვის მოქმედების მთელი ვადის განმავლობაში ვალდებულია საბაჟო საწყობის საქმიანობის ნებართვის მფლობელის პასუხისმგებლობა უზრუნველყოფილი ჰქონდეს გარანტიით.\nამავე ინსტრუქციის მე-17 მუხლით დადგენილია, რომ საბაჟო საწყობის საქმიანობის ან თავისუფალი ვაჭრობის პუნქტის საქმიანობის ნებართვის მფლობელის მიერ „ლიცენზიებისა და ნებართვების შესახებ“ საქართველოს კანონით, საქართველოს საბაჟო კოდექსით, საქართველოს საგადასახადო კოდექსითა და ამ ინსტრუქციით განსაზღვრული ვალდებულებების შეუსრულებლობა ან მათი არაჯეროვნად შესრულება წარმოადგენს სანებართვო პირობების დარღვევას და გამოიწვევს საქართველოს კანონმდებლობით გათვალისწინებულ პასუხისმგებლობას.\nსაქართველოს საბაჟო კოდექსის 163-ე მუხლის პირველი ნაწილის შესაბამისად, საბაჟო სამართალდარღვევა არის პირის მართლსაწინააღმდეგო ქმედება (მოქმედება ან უმოქმედობა), რომლის ჩადენისთვისაც ამ კოდექსით გათვალისწინებულია პასუხისმგებლობა. \nამავე კოდექსის 176-ე მუხლის პირველი ნაწილის მიხედვით, საბაჟო საწყობის საქმიანობის ან თავისუფალი ვაჭრობის პუნქტის საქმიანობის საქართველოს კანონმდებლობით დადგენილი სანებართვო პირობის დარღვევა - იწვევს ნებართვის მფლობელის დაჯარიმებას 2 000 ლარის ოდენობით. \nკანონმდებლობა ვალდებულ პირს აკისრებს ვალდებულებას ჯეროვნად შეასრულოს საქართველოს საბაჟო კანონმდებლობით დადგენილი ვალდებულებები, რაც მომჩივნის მიერ არ შესრულდა. ამ ვალდებულებების შეუსრულებლობა ან მათი არაჯეროვნად შესრულება წარმოადგენს ამ ვალდებულებათა დარღვევას, რაც გამოიწვევს საქართველოს საბაჟო კანონმდებლობით გათვალისწინებულ პასუხისმგებლობას.\nდადგენილია, რომ 2025 წლის 11 აპრილს შპს „-------“-მ (ს/ნ „------“) განახორციელა საწარმოს სარეგისტრაციო მონაცემებში საფირმო სახელწოდების ცვლილება და ჩამოყალიბდა როგორც მომჩივანი. დადგენილია და სადავოდ არ არის გამხდარი, რომ მომჩივნმა შემოსავლების სამსახურში შესაბამისი გარანტია წარადგინა 2025 წლის 11 დეკემბერს.\nვინაიდან, მომჩივანს “საბაჟო საწყობისა და თავისუფალი ვაჭრობის პუნქტის საქმიანობის ნებართვების გაცემის წესებისა და პირობების შესახებ” ინსტრუქციის მე-7 მუხლის მე-6 პუნქტით განსაზღვრულ ვადაში (7 დღე) შემოსავლების სამსახურისთვის არ წარუდგენია გარანტია, აღნიშნულით კი დაირღვა “საბაჟო საწყობისა და თავისუფალი ვაჭრობის პუნქტის საქმიანობის ნებართვების გაცემის წესებისა და პირობების შესახებ” ინსტრუქციის მე-8 მუხლის „ნ“ ქვეპუნქტით განსაზღვრული სანებართვო პირობა, მისი მხრიდან ადგილი ჰქონდა საბაჟო საწყობის საქმიანობის საქართველოს კანონმდებლობით დადგენილი სანებართვო პირობის დარღვევას, რაც წარმოადგენს პირის მართლსაწინააღმდეგო ქმედება (მოქმედება ან უმოქმედობა), რომლის ჩადენისთვისაც საქართველოს საბაჟო კოდექსით გათვალისწინებულია პასუხისმგებლობა. ამდენად, მომჩივნისთვის სადავო აქტით საქართველოს საბაჟო კოდექსის 176-ე მუხლის პირველი ნაწილის შესაბამისად დაკისრებული პასუხისმგებლობა მართლზომიერია.\nსაჩივარში მითითებული გარემოებები არ წარმოშობს საფუძველს იმის დასადასტურებლად, რომ მომჩივნის მხრიდან საბაჟო სამართალდარღვევის ფაქტს ადგილი არ ჰქონია. \nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საბაჟო სამართალდარღვევის ოქმი და დაკისრებული პასუხისმგებლობა შეესაბამება საქართველოს კანონმდებლობით გათვალისწინებულ მოთხოვნებს და არ არსებობს საჩივრების დაკმაყოფილების საფუძველი.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ:\n1. შპს „------“ (ს/ნ „------“) საჩივრები არ დაკმაყოფილდეს;\n2.ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის: ქ. თბილისი, ვახტანგ გორგასლის ქ. №16) ან თბილისის საქალაქო სასამართლოში (მის: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესით, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/a7acfba9-9da3-4169-bcf2-0657b0e2e0fc",
        "type": "დოკუმენტი"
    },
    {
        "id": "52c82d6a-b35b-4ea8-807a-2a3e2aab8e2b",
        "title": "ბრძანება №2064",
        "date": "2026-02-03T00:00:00",
        "content": "N 2064\n03 თებერვალი 2026\nბ რ ძ ა ნ ე ბ ა \nი/მ ------ (ს/ნ ---------------) \n(მის.: -----------------) \n2026 წლის 4 იანვრის საჩივრის \nნაწილობრივ დაკმაყოფილების თაობაზე \nშემოსავლების სამსახურმა დავების განხილვის საბჭოს 2026 წლის 29 იანვრის სხდომაზე (ოქმი №8) განიხილა ი/მ ----- (ს/ნ -----) 2026 წლის 4 იანვრის №99760/1/2026 საჩივარი, შემოსავლების სამსახურის აუდიტის დეპარტამენტის 2025 წლის 9 დეკემბრის №022-30 საგადასახადო მოთხოვნასთან დაკავშირებით.\nსადავო საკითხები: \n1. გადასახადის გადამხდელი არ ეთანხმება შემოწმების მიერ დღგ-ის გადამხდელად რეგისტრაციას და დღგ-ით დასაბეგრი ბრუნვის გაანგარიშებას. განმარტავს, რომ მასში ეკონომიკური საქმიანობით მიღებულ შემოსავალთან ერთად მოხვედრილია მეწარმის პირადი ჩარიცხვები და ანგარიშზე თანხის შეტანები, რასთან დაკავშირებითაც წარმოდგენილი აქვს საბანკო ამონაწერები. განმარტავს, რომ ზემოაღნიშნული გარემოებების გათვალისწინებით, დღგ-ის გადამხდელად რეგისტრაციის ვალდებულება წარმოეშვა 2025 წლის 17 აპრილიდან და არა შემოწმების მიერ განსაზღვრული თარიღიდან, 2025 წლის 22 თებერვლიდან. აქედან გამომდინარე, ითხოვს საგადასახადო ვალდებულებების კორექტირებას. \n2. გადასახადის გადამხდელი ითხოვს დღგ-ის ჩასათვლელი თანხების გათვალისწინებას.  \nფაქტობრივი გარემოებები:\nსაქმის მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 17 ოქტომბრის №22097 ბრძანების საფუძველზე ჩატარდა ი/მ ----- (ს/ნ ----- ) საქმიანობის კამერალური საგადასახადო შემოწმება 2022 წლის პირველი იანვრიდან 2025 წლის პირველ სექტემბრამდე საანგარიშო პერიოდების დღგ-ის გადამხდელად სავალდებულო რეგისტრაციის სისწორე განსაზღვრის მიზნით. შემოწმების შედეგებზე 2025 წლის 8 დეკემბერს შედგენილ იქნა საგადასახადო შემოწმების აქტი, გამოიცა 2025 წლის 9 დეკემბრის №27073 ბრძანება და ამავე თარიღის №022-30 საგადასახადო მოთხოვნა, რომლის მიხედვით გადამხდელს დამატებით გადასახდელად განესაზღვრა სულ 90 651 ლარი, მათ შორის, გადასახადი 65 438 ლარი, ჯარიმა 20 300 ლარი, საურავი 4 913 ლარი.\nსაგადასახადო შემოწმების აქტის მიხედვით საგადასახადო ვალდებულებები განსაზღვრულია შემდეგი გარემოებით: \n1. ი/მ ----- გადასახადის გადამხდელად რეგისტრირებულია 2020 წლის 6 თებერვლიდან და რეგისტრაციიდან შესამოწმებელი პერიოდის ბოლომდე არ ყოფილა დამატებული ღირებულების გადასახადის გადამხდელი. მეწარმის საქმიანობის სფეროა სარესტორნო მომსახურების გაწევა. გადასახადის გადამხდელი წერილობითი ახსნა-განმარტებით არ აწარმოებს ბუღალტერიას ბუღალტრული პროგრამის საშუალებით. შემოწმების მიერ შესწავლილ იქნა გადასახადის გადამხდელის საკონტროლო-სალარო აპარატით და მეწარმის მიერ წარმოდგენილი საბანკო ამონაწერებით დაფიქსირებული ბრუნვები, რომელთა ანალიზის შედეგად დადგინდა, რომ საკონტროლო-სალარო აპარატის, რეგისტრირებული პოს-ტერმინალისა და საბანკო ამონაწერებში დაფიქსირებული სხვა დღგ-ით დასაბეგრი შემოსავლების ჯამი შესამოწმებელ პერიოდში შეადგენს 406 000 ლარს. შესაბამისად, 2025 წლის 22 თებერვლიდან, საქართველოს საგადასახადო კოდექსის 165-ე და 159-ე მუხლის გათვალისწინებით, პირს დაუდგინდა დღგ-ის გადამხდელად რეგისტრაციის ვალდებულება და დაერიცხა გადასახადი, ასევე ჯარიმა საქართველოს საგადასახადო კოდექსის 282-ე მუხლის მიხედვით. \n2. გადასახადის გადამხდელს, საქართველოს საგადასახადო კოდექსის 165-ე მუხლის შესაბამისად, დღგ-ის გადამხდელად რეგისტრაციის ვალდებულება წარმოეშვა 2025 წლის თებერვლის თვიდან, ხოლო დღგ-ის გადამხდელად რეგისტრაციის შემდგომ შეძენილ სასაქონლო-მატერიალურ ფასეულობებზე გამოწერილი ელექტრონული საგადასახადო ანგარიშ-ფაქტურების საფუძველზე ჩასათვლელი დღგ-ის ჯამმა შეადგინა 7 642 ლარი. შესაბამისად, საქართველოს საგადასახადო კოდექსის 174-ე და 175-ე მუხლების გათვალისწინებით, გადასახადის გადამხდელს დღგ-ის ჩასათვლელი თანხებით შეუმცირდა გადასახდელი დღგ.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა უნდა დაკმაყოფილდეს ნაწილობრივ შემდეგ გარემოებათა გამო:\nსაქართველოს საგადასახადო კოდექსის 302-ე მუხლის ამავე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nპირველ სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nამავე კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას.\nსაქართველოს საგადასახადო კოდექსის 158-ე მუხლის თანახმად, დღგ-ით დასაბეგრ პირად (შემდგომ − დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა.საქართველოს საგადასახადო კოდექსის 165-ე მუხლის პირველი ნაწილის თანახმად, დასაბეგრი პირი, თუ ამ კოდექსით სხვა რამ არ არის გათვალისწინებული, ვალდებულია მის მიერ ნებისმიერი უწყვეტი 12 კალენდარული თვის განმავლობაში განხორციელებული დღგ-ით დასაბეგრი საქონლის მიწოდების/მომსახურების გაწევის ოპერაციების ჯამური თანხის 100 000 ლარისთვის გადაჭარბების დღიდან, არაუგვიანეს 2 სამუშაო დღეში დღგ-ის გადამხდელად რეგისტრაციის მიზნით, მიმართოს საგადასახადო ორგანოს. ამავე მუხლის მე-2 ნაწილის თანახმად, დასაბეგრ პირს დღგ-ის გამოანგარიშებისა და გადახდის ვალდებულება წარმოეშობა ამ მუხლის პირველი ნაწილით გათვალისწინებული დასაბეგრი ოპერაციის განხორციელების მომენტიდან (ამ ოპერაციის ჩათვლით), რომლის მიხედვითაც დასაბეგრი ოპერაციების ჯამურმა თანხამ 100 000 ლარს გადააჭარბა.\nამავე კოდექსის 159-ე მუხლის პირველი ნაწილის „ა“ და „ბ“ ქვეპუნქტების თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება/მომსახურების გაწევა. \nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც. \nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nდადგენილი გარემოებების მიხედვით, ი/მ ----- გადასახადის გადამხდელად რეგისტრირებულია 2020 წლის 6 თებერვლიდან და რეგისტრაციიდან შესამოწმებელი პერიოდის ბოლომდე არ ფიქსირდებოდა დღგ-ის გადამხდელად. შემოწმების მიერ შესწავლილ იქნა გადასახადის გადამხდელის საკონტროლო-სალარო აპარატის, პოს-ტერმინალისა და საბანკო ამონაწერებში დაფიქსირებული დღგ-ით დასაბეგრი შემოსავლები, რომლის ჯამმაც შეადგინა 406 000 ლარი. შესაბამისად, მეწარმეს 2025 წლის 22 თებერვლიდან განესაზღვრა დღგ-ის გადამხდელად რეგისტრაცია.\nგადასახადის გადამხდელის მიერ საჩივარში დაფიქსირებულ პოზიციასთან, პირადი ჩარიცხვებისა და ანგარიშზე თანხის შეტანების დღგ-ით დასაბეგრ ბრუნვაში ასახვასთან მიმართებით, შემოსავლების სამსახური ყურადღებას ამახვილებას აუდიტის დეპარტამენტის მიერ მოწოდებულ ინფორმაციაზე, რომლის მიხედვითაც, შემოწმების პროცესში გადასახადის გადამხდელს მიეცა წინადადება პირადი და ეკონომიკური საქმიანობით მიღებული თანხების გამიჯვნასთან დაკავშირებით. აღნიშნულზე გადასახადის გადამხდელმა შემოწმებას წარუდგინა ახსნა-განმარტება, რომლის თანახმადაც, ანგარიშზე შეტანილი თანხები წარმოადგენდა ეკონომიკური საქმიანობით მიღებულ შედეგებს/ნავაჭრს თანხას.\nამასთან, შემოსავლების სამსახური აღნიშნავს, რომ მომჩივანი საჩივარში ვერ უთითებს ფაქტობრივ და სამართლებრივ გარემოებებზე, თუ რა ნაწილში იქნა განსაზღვრული საგადასახადო ვალდებულებები არამართლზომიერად. ხოლო, დავის წარმოების პროცესში არ ყოფილა წარმოდგენილი ისეთი მტკიცებულებები, რომლებიც შეცვლიდა საგადასახადო შემოწმებით დადგენილ გარემოებებს.\nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად საგადასახადო ვალდებულებები განსაზღვრულია კანონმდებლობის მოთხოვნათა დაცვით, წარმოდგენილი საჩივარი აღნიშნულ ნაწილში დაუსაბუთებელია და არ უნდა დაკმაყოფილდეს.\nმე-2 სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 174-ე მუხლის პირველ ნაწილის თანახმად, დღგ-ის ჩათვლა არის დასაბეგრი პირის უფლება, შეიმციროს გადასახდელი დღგ-ის თანხა საქონლის მიწოდებასთან/მომსახურების გაწევასთან დაკავშირებული ხარჯის სხვადასხვა კომპონენტის ღირებულებაზე პირდაპირ მიკუთვნებული დღგ-ის თანხით. \nამავე მუხლის მე-2 ნაწილის თანახმად, დღგ-ის ჩათვლის უფლება წარმოიშობა ჩასათვლელი დღგის თანხის დარიცხვის ვალდებულების წარმოშობის (შესაბამისი ოპერაციის დღგ-ით დაბეგვრის) მომენტიდან.\nამავე მუხლის მე-3 ნაწილის თანახმად, დღგ-ის ჩათვლის უფლება აქვს მხოლოდ დღგ-ის გადამხდელად რეგისტრირებულ დასაბეგრ პირს.\nსაქართველოს საგადასახადო კოდექსის 175-ე მუხლის პირველი ნაწილის „ა“, „ბ“ და ,,გ“ ქვეპუნქტების თანახმად, თუ საქონელი/მომსახურება გამიზნულია ან გამოიყენება დღგ-ით დასაბეგრი ოპერაციის განხორციელებისთვის, დასაბეგრ პირს უფლება აქვს ჩაითვალოს:\nა) საქართველოს ტერიტორიაზე სხვა დასაბეგრი პირისგან ამ საქონლის/მომსახურების შეძენისთვის გადახდილი/გადასახდელი დღგ. \nბ) ამ კარის შესაბამისად საქონლის მიწოდებად ან მომსახურების გაწევად განხილულ ოპერაციებთან დაკავშირებით გადასახდელი დღგ.ციებთან დაკავშირებით გადასახდელი დღგ. გ) საქონლის იმპორტისას გადახდილი/გადასახდელი დღგ.\nსაქართველოს საგადასახადო კოდექსის 176-ე მუხლის პირველი ნაწილის ,,ა“ და „ბ“ ქვეპუნქტების თანახმად, დღგ-ის ჩათვლის მიღების საფუძველია:\nა) ამ კოდექსის 175-ე მუხლის პირველი ნაწილის „ა“ და „ბ“ ქვეპუნქტებითა და მე-2 ნაწილით გათვალისწინებულ შემთხვევებში – საქონლის/მომსახურების შეძენასთან დაკავშირებით ამ კოდექსით დადგენილი წესით გამოწერილი საგადასახადო ანგარიშ-ფაქტურა;\nბ) ამ კოდექსის 175-ე მუხლის პირველი ნაწილის „გ“ ქვეპუნქტით გათვალისწინებულ შემთხვევაში – საქონლის იმპორტთან დაკავშირებით, იმპორტის დეკლარაცია. \nსაქართველოს საგადასახადო კოდექსის 180-ე მუხლის პირველი ნაწილის თანახმად, თუ ამ კოდექსით სხვა რამ არის დადგენილი, დღგ-ის გადამხდელად რეგისტრირებული დასაბეგრი პირის მიერ სხვა დასაბეგრი პირისთვის საქონლის მიწოდების ან მომსახურების გაწევის შემთხვევაში, გამოიწერება საგადასახადო ანგარიშ-ფაქტურა.\n,,გადასახადების ადმინისტრირების შესახებ“ საქართველოს ფინანსთა მინისტრის 2010 წლის 31 დეკემბრის №996 ბრძანებით დამტკიცებული ინსტრუქციის 72-ე მუხლის პირველი ნაწილის თანახმად, თუ საქონელი/მომსახურება გამიზნულია ან გამოიყენება დღგ-ით დასაბეგრი ოპერაციის განხორციელებისთვის, გარდა ჩათვლის უფლების გარეშე გათავისუფლებული დასაბეგრი ოპერაციებისა, დასაბეგრ პირს უფლება აქვს ჩაითვალოს:\nა) საქართველოს ტერიტორიაზე სხვა დასაბეგრი პირისგან ამ საქონლის/მომსახურების შეძენისთვის გადახდილი/გადასახდელი დღგ; \nბ) ანაზღაურების სანაცვლოდ საქონლის მიწოდებად ან მომსახურების გაწევად, განხილულ ოპერაციებთან დაკავშირებით გადასახდელი დღგ;\nგ) საქონლის იმპორტისას გადახდილი/გადასახდელი დღგ; \nხოლო, მე-3 ნაწილის ,,ა“ და ,,ბ“ ქვეპუნქტების თანახმად, დასაბეგრ პირს უფლება არ აქვს ჩაითვალოს:\nა) დღგ, თუ იგი არ არის რეგისტრირებული დღგ-ის გადამხდელად;\nბ) იმ საქონელზე/მომსახურებაზე (გარდა ძირითადი საშუალებებისა) გაწეული ხარჯის ღირებულებაზე მიკუთვნებული დღგ-ის თანხა, რომელიც დასაბეგრი პირის მიერ დღგ-ის გადამხდელად რეგისტრაციამდე პერიოდში გამოყენებულია დასაბეგრ ოპერაციებში. \nსაქართველოს ზოგადი ადმინისტრაციული კოდექსის 96-ე მუხლის თანახმად, ადმინისტრაციული ორგანო ვალდებულია ადმინისტრაციული წარმოებისას გამოიკვლიოს საქმისათვის ყველა მნიშვნელოვანი გარემოება და გადაწყვეტილება მიიღოს ამ გარემოებათა შეფასებისა და ურთიერთშეჯერების საფუძველზე.\nმოქმედი კანონმდებლობის მიხედვით, ინდივიდუალური ადმინისტრაციულ სამართლებრივი აქტი, რომელიც გამოცემულია წერილობითი სახით, აუცილებელია შეიცავდეს დასაბუთებას, კერძოდ, მასში მითითებული უნდა იყოს ის სამართლებრივი და ფაქტობრივი წანამძღვრები, რომელთა საფუძველზეც გამოიცა იგი. იმ შემთხვევაშიც კი, თუ ადმინისტრაციული ორგანო მოქმედებს დისკრეციული უფლებამოსილების ფარგლებში, იგი ვალდებულია, აქტის დასაბუთებაში მიუთითოს იმ გარემოებებზე, რომლებიც საფუძვლად დაედო მის მიერ მიღებულ გადაწყვეტილებას.\nშემოსავლების სამსახური ყურადღებას ამახვილებს გადასახადის გადამხდელის მიერ საჩივარში დაფიქსირებულ პოზიციაზე, რომლის მიხედვითც ითხოვს დღგ-ის ჩასათვლელი თანხების გათვალისწინებას. ამასთან, შემოსავლების სამსახურის გადასახადების ადმინისტრირების საინფორმაციო სისტემაში არსებული მონაცემების მიხედვით, საგადასახადო შემოწმების აქტის გამოცემის შემდეგ, გადასახადის გადამხდელს სახელზე ფიქსირდება მიღებული საგადასახადო ანგარიშ-ფაქტურები.\nზემოაღნიშნული სამართლებრივი ნორმების, დადგენილი ფაქტობრივი გარემოებებისა და გადასახადის გადამხდელის არგუმენტაციის გათვალისწინებით, მე-2 სადავო საკითხთან დაკავშირებით, შემოსავლების სამსახურმა მიიჩნია, რომ დღგ-ის ჩასათვლელი თანხების დაზუსტების მიზნით, გადასახადის გადამხდელს უნდა მიეცეს წინადადება ამ ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს დღგ-ის ჩათვლის უფლების დამადასტურებელი დოკუმენტაცია/მტკიცებულებები. თავის მხრივ, აუდიტის დეპარტამენტს უნდა დაევალოს დამატებით შეისწავლოს როგორც წარმოდგენილი, ასევე, შემოსავლების სამსახურის გადასახადების ადმინისტრირების საინფორმაციო სისტემაში არსებული დღგ-ის ჩათვლის უფლების დამადასტურებელი დოკუმენტები და დღგ-ის ჩათვლის მიღებასთან დაკავშირებით კანონმდებლობით დადგენილი შეზღუდვების გათვალისწინებით, განახორციელოს საგადასახადო ვალდებულებების კორექტირება (შემცირება).\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ:\n1. ი/მ ---- (ს/ნ ----) საჩივარი დაკმაყოფილდეს ნაწილობრივ;\n2. მე-2 სადავო საკითხთან დაკავშირებით, დღგ-ის ჩასათვლელი თანხების დაზუსტების მიზნით:\nა) გადასახადის გადამხდელს მიეცეს წინადადება ამ ბრძანების ჩაბარებიდან 15 კალენდარული დღის ვადაში აუდიტის დეპარტამენტს წარუდგინოს დღგ-ის ჩათვლის უფლების დამადასტურებელი დოკუმენტაცია/მტკიცებულებები.\nბ) დაევალოს აუდიტის დეპარტამენტს დამატებით შეისწავლოს როგორც წარმოდგენილი, ასევე, შემოსავლების სამსახურის გადასახადების ადმინისტრირების საინფორმაციო სისტემაში არსებული დღგის ჩათვლის უფლების დამადასტურებელი დოკუმენტები და დღგ-ის ჩათვლის მიღებასთან დაკავშირებით კანონმდებლობით დადგენილი შეზღუდვების გათვალისწინებით, განახორციელოს საგადასახადო ვალდებულებების კორექტირება (შემცირება);\n3. დანარჩენ ნაწილში საჩივარი არ დაკმაყოფილდეს;\n4. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. ქუთაისი, ვიქტორ კუპრაძის ქ. №11), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/52c82d6a-b35b-4ea8-807a-2a3e2aab8e2b",
        "type": "დოკუმენტი"
    },
    {
        "id": "553820fd-90d3-4ce0-83fb-2ed767f4e697",
        "title": "ბრძანება №2068",
        "date": "2026-02-03T00:00:00",
        "content": "N 2068\n03 თებერვალი 2026\nბ რ ძ ა ნ ე ბ ა \nშპს------- (ს/ნ ---------------) \n(მის.: -----------------) \n2025 წლის 29 დეკემბრის საჩივრის\nდაკმაყოფილებაზე უარის თქმის თაობაზე \nშემოსავლების სამსახურმა დავების განხილვის საბჭოს 2026 წლის 23 იანვრის სხდომაზე (ოქმი №6) განიხილა შპს ,,-----“ (ს/ნ -----) 2025 წლის 29 დეკემბრის №99686/1/2025 საჩივარი, აუდიტის დეპარტამენტის 2025 წლის 5 დეკემბრის №081-317 საგადასახადო მოთხოვნასთან დაკავშირებით.\nსადავო საკითხები:\n1. გადასახადის გადამხდელი არ ეთანხმება საწყისი კაპიტალის შემცირების ხარჯზე საწარმოდან გატანილი თანხის ანგარიშვალდებულ პირზე გაცემულ ხელფასად დაკვალიფიცირებას. აცხადებს, რომ საგადასახადო ვალდებულების ოდენობა დარიცხულია არასწორი მეთოდოლოგიით, რაც ეწინააღმდეგება საქართველოს საგადასახადო კოდექსის 68-ე და 70-ე მუხლების მოთხოვნებს. მიუთითებს, რომ ადმინისტრაციული აქტი არ შეიცავს სრულ ფაქტობრივ ანალიზს, არ აკმაყოფილებს ადმინისტრაციული კოდექსის 53-ე მუხლით დადგენილ დასაბუთების სტანდარტს, პროპორციულობის და სამართლიანობის პრინციპებიდან გამომდინარე, ძირითადი საგადასახადო ვალდებულების დარიცხვის მოცულობა სცდება რეალურად მიღებული ეკონომიკური სარგებლის ფარგლებს. საჩივრის ზეპირ განხილვაზე მომჩივანმა განაცხადა, რომ შემოწმების მიერ არ იყო გათვალისწინებული გონივრული ნაშთის ოდენობა. აღნიშნავს, რომ 2024 წლის დეკემბრის თვეში გაცემულია ხელფასი 130 000 ლარი, ხოლო 31 დეკემბრის მდგომარეობით სალაროს ნაშთი შეადგენდა 20 000 ლარს, მაშინ როცა ნაღდი ანგარიშსწორებით გადახდილი იყო დაახლოებით 600 000 ლარი. ითხოვს, საგადასახადო ვალდებულებების განსაზღვრისას, გონივრული ნაშთის- აღნიშნულის 10%-ის გათვალისწინებას.\n2. გადასახადის გადამხდელი არ ეთანხმება დაკისრებულ სანქციას და აცხადებს, რომ დარიცხვა არ არის სამართლიანი და უნდა გაუქმდეს, რადგან გასაჩივრებულ ადმინისტრაციულ აქტში არ არის შეფასებული გადასახადის გადამხდელის ბრალეულობა, არ არის დადგენილი განზრახვა ან უხეში დაუდევრობა, რის გამოც ჯარიმის დაკისრება განხორციელებულია ავტომატურად, ინდივიდუალური შეფასების გარეშე, რაც ეწინააღმდეგება საგადასახადო კოდექსის ზოგად პრინციპებს. ხოლო, საურავი თავისი სამართლებრივი ბუნებით წარმოადგენს დროის ფაქტორის კომპენსაციას და არა სადამსჯელო ღონისძიებას. საქართველოს უზენაესი სასამართლოს პრაქტიკის მიხედვით, დავის მიმდინარეობის პერიოდში საურავის დარიცხვა ეწინააღმდეგება სამართლიანობისა და გონივრულობის პრინციპებს და არ შეიძლება ჩაითვალოს კანონიერად. ზემოაღნიშნულის გათვალისწინებით, მათ შორის საჩივრის ზეპირ განხილვაზე, გადასახადის გადამხდელმა მოითხოვა დაკისრებული სანქციის შემცირება. \nფაქტობრივი გარემოებები:\nსაქმის მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 17 მარტის №4500 ბრძანების საფუძველზე ჩატარდა შპს ,,----“ (ს/ნ -----) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2022 წლის პირველი იანვრიდან 2025 წლის პირველ თებერვლამდე საანგარიშო პერიოდები. შემოწმების შედეგებზე 2025 წლის 4 დეკემბერს შედგენილ იქნა საგადასახადო შემოწმების აქტი, გამოიცა 2025 წლის 5 დეკემბრის №26786 ბრძანება და ამავე თარიღის №081-317 საგადასახადო მოთხოვნა, რომლის მიხედვით გადასახადის გადამხდელს დამატებით გადასახდელად განესაზღვრა სულ 173 755 ლარი, მათ შორის, გადასახადი 101 014 ლარი, ჯარიმა 50 507 ლარი, საურავი\n22 234 ლარი.\nსაგადასახადო შემოწმების აქტის მიხედვით, საგადასახადო ვალდებულებები განსაზღვრულია შემდეგი გარემოებებით: \nგადასახადის გადამხდელის მიერ შემოწმების პროცესში წარმოდგენილია ბუღალტრული პროგრამა ფინა 01.01.2024 - 01.02.2025 საანგარიშო პერიოდებზე, რომლის შესწავლის შედეგადაც დგინდება, რომ შესამოწმებელი პერიოდის კაპიტალის საწყისი ნაშთი შეადგენს 411 414 ლარს, ხოლო შესამოწმებელი პერიოდის ბოლოს (2025 წლის თებერვლის მდგომარეობით) საბოლოო ნაშთი შეადგენს 111 414 ლარს. 2024 წლის საანგარიშო პერიოდში საწყისი კაპიტალის შემცირების ხარჯზე საწარმოდან გატანილია 300 000 ლარი. გადამხდელის მიერ ვერ დასტურდება საწყისი კაპიტალის ნამდვილობა. შესამოწმებელი პერიოდის ბუღალტრული სასტარტო ნაშთების შესწავლის მიზნით, გადამხდელის მიერ წარმოდგენილი არ ყოფილა წინა პერიოდის ბუღალტრული ჩანაწერები, რაც დაადასტურებდა კაპიტალის ოდენობას, წარმოშობის თარიღს ან/და საჭიროებას.\nსაგადასახადო ვალდებულებების განსაზღვრისას შემოწმებამ იხელმძღვანელა საქართველოს საგადასახადო კოდექსის 49-ე, 491 და 72-ე მუხლის მე-3 ნაწილის გათვალისწინებით, ასევე 101-ე და 154-ე მუხლებით. საგადასახადო შემოწმების პროცესში განხორციელდა ფულადი სახსრების მოძრაობის ანალიზი, მ.შ. გადამხდელის ჩართულობით განხორციელდა გაანგარიშების დაზუსტება. გათვალისწინებულ იქნა გადამხდელის მიერ მოწოდებული ისეთი ხარჯების შესახებ მონაცემები, რაც შემოსავლების სამსახურის გადასახადების ადმინისტრირების საინფორმაციო სისტემაში ხელმისაწვდომი არ იქნებოდა. შემოწმებით ვერ დადგინდა კაპიტალში ფულადი სახსრების შეტანის საჭიროება. შედეგად, შემოწმებამ ბუღალტრულად აღრიცხული საწყისი კაპიტალი მიიჩნია არამართლზომიერად და შემოწმების მიერ აღნიშნული თანხა დაკვალიფიცირდა ანგარიშვალდებულ პირზე დირექტორზე გაცემულ ხელფასად, შესაბამისი პერიოდების მიხედვით და დაიბეგრა გადახდის წყაროსთან. შედეგად, გადამხდელს დაერიცხა საშემოსავლო გადასახადი და საქართველოს საგადასახადო კოდექსის 275-ე მუხლით გათვალისწინებული ჯარიმა. \nამასთან, კაპიტალის საბოლოო ნაშთი შემოწმების მიერ ჩაითვალა ნულის ტოლად.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-2 ნაწილის თანახმად, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში.\nპირველ სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე. საქართველოს საგადასახადო კოდექსის 49-ე მუხლის პირველი ნაწილის „ე“ ქვეპუნქტის თანახმად, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით - სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში.\nსაქართველოს საგადასახადო კოდექსის 49\n1\n მუხლის თანახმად: \n1. საგადასახადო ორგანო უფლებამოსილია განახორციელოს ზოგადი ანალიტიკური პროცედურები.\n2. ზოგადი ანალიტიკური პროცედურები გულისხმობს პირის შესახებ ინფორმაციის შეკრებას, ანალიზს და ამ ანალიზის საფუძველზე გადასახადების ადმინისტრირების ღონისძიებების დაგეგმვასა და ოპტიმიზაციას, მათ შორის, გადასახადით დასაბეგრი ობიექტის თაობაზე ინფორმაციის შეგროვებასა და ანალიზს, ასევე, საგადასახადო დავალიანებისა და ზედმეტობის წარმოშობის მიზეზების შესწავლას.\nსაქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს. ამავე მუხლის მე-4 ნაწილის თანახმად, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს.\nსაქართველოს საგადასახადო კოდექსის 101-ე მუხლის პირველი ნაწილის თანახმად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაქართველოს საგადასახადო კოდექსის 154-ე მუხლის პირველი ნაწილის „ა“ ქვეპუნქტის მიხედვით, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს.\nამავე მუხლის მე-2 ნაწილის „ა“ და „ბ“ ქვეპუნქტების თანახმად, გადახდის წყაროსთან გადასახადის დაკავებისას:\nა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი ვალდებულია ბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nშემოწმებით დადგენილია, რომ გადასახადის გადამხდელის მიერ წარდგენილი ბუღალტრული პროგრამის საფუძველზე, შესამოწმებელი პერიოდის კაპიტალის საწყისი ნაშთი შეადგენს 411 414 ლარს, ხოლო შესამოწმებელი პერიოდის ბოლოს საბოლოო ნაშთი შეადგენს 111 414 ლარს. 2024 წლის საანგარიშო პერიოდში საწყისი კაპიტალის შემცირების ხარჯზე საწარმოდან გატანილია 300 000 ლარი. გადამხდელის მიერ ვერ დასტურდება საწყისი კაპიტალის ნამდვილობა. შესამოწმებელი პერიოდის ბუღალტრული სასტარტო ნაშთების შესწავლის მიზნით, გადამხდელის მიერ წარდგენილი არ ყოფილა წინა პერიოდის ბუღალტრული ჩანაწერები, რაც დაადასტურებდა კაპიტალის ოდენობას, წარმოშობის თარიღს ან/და საჭიროებას. აღნიშნულის გათვალისწინებით, განხორციელდა ზოგადი ანალიტიკური პროცედურები, კერძოდ, გადამხდელის ჩართულობით განხორციელდა ფულადი სახსრების მოძრაობის ანალიზი, რის საფუძველზეც შემოწმებით ვერ დადგინდა კაპიტალში ფულადი სახსრების შეტანის საჭიროება. შედეგად, შემოწმებამ ბუღალტრულად აღრიცხული საწყისი კაპიტალი მიიჩნია არამართლზომიერად, ხოლო საწყისი კაპიტალის შემცირების ხარჯზე საწარმოდან გატანილი თანხები ჩაითვალა ანგარიშვალდებულ პირზე გაცემულ ხელფასად.\nგადასახადის გადამხდელის არგუმენტთან, გონივრული ნაშთის გათვალისწინებასთან დაკავშირებით, შემოსავლების სამსახური ყურადღებას ამახვილებს საჩივრის ზეპირი განხილვისას აუდიტის დეპარტამენტის წარმომადგენლის განმარტებაზე, რომ მხოლოდ შესამოწმებელი პერიოდის ბუღალტრული სასტარტო ნაშთების, საწყისი კაპიტალის ნამდვილობის შესწავლის მიზნით, შემოწმების მიერ, გადამხდელის ჩართულობით, განხორციელდა ფულადი სახსრების მოძრაობის ანალიზი, რის საფუძველზეც ვერ დადასტურდა საწყისი კაპიტალის საჭიროება და საწყისი კაპიტალის შემცირების ხარჯზე გატანილი თანხები, რაც ბუღალტრულ პროგრამაში იყო ასახული, ჩაითვალა საწარმოს ანგარიშვალდებულ პირზე გაცემულ ხელფასად. აღსანიშნავია, რომ შემოწმების მიერ არ განხორციელებულა ფულადი სახსრების მოძრაობის ანალიზის შედეგად განკარგვადი თანხის გაანგარიშება, რა დროსაც ხდება ,,სალაროში ნაღდი ფულის შესახებ“ მეთოდური მითითებით (დანართი 9-ის შესაბამისად) განსაზღვრული გონივრული ნაშთის გათვალისწინება. ამდენად, გადასახადის გადამხდელის პოზიცია, კონკრეტულ შემთხვევაში ვერ იქნება გაზიარებული.\nამასთან, შემოსავლების სამსახური აღნიშნავს, რომ მომჩივანი საჩივარში ვერ უთითებს ფაქტობრივ და სამართლებრივ გარემოებებზე, თუ რა ნაწილში იქნა განსაზღვრული საგადასახადო ვალდებულებები არამართლზომიერად. ხოლო, დავის წარმოების პროცესში არ ყოფილა წარმოდგენილი ისეთი არგუმენტები/მტკიცებულებები, რომლებიც შეცვლიდა საგადასახადო შემოწმებით დადგენილ გარემოებებს.\nზემოაღნიშნული სამართლებრივი ნორმების და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად საგადასახადო ვალდებულებების განსაზღვრა შესაბამისობაშია კანონმდებლობის მოთხოვნებთან, წარმოდგენილი საჩივარი დაუსაბუთებელია და არ უნდა დაკმაყოფილდეს.\nმე-2 სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 43-ე მუხლის პირველი ნაწილის „ა“ ქვეპუნქტზე, რომლის თანახმად, გადასახადის გადამხდელი ვალდებულია შეასრულოს საგადასახადო ვალდებულებები საქართველოს საგადასახადო კანონმდებლობით დადგენილი წესითა და პირობებით. ამავე მუხლის მე-4 ნაწილის მიხედვით, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით. \nსაქართველოს საგადასახადო კოდექსის 270-ე მუხლის პირველი ნაწილის თანახმად, საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის. ამავე მუხლის მე-2 ნაწილის თანახმად, საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 272-ე მუხლის პირველი ნაწილის თანახმად, საურავი არის საგადასახადო სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის. \nსაქართველოს საგადასახადო კოდექსის 275-ე მუხლის თანახმად:\n1. პირის მიერ საგადასახადო დეკლარაციაში/გაანგარიშებაში გადასახადის თანხის შემცირება, თუ იგი გამოწვეულია საგადასახადო კონტროლის განმახორციელებელი ორგანოს მიერ პირის საგადასახადო ვალდებულების წარმოშობის მომენტის (პერიოდის) შეცვლით, იწვევს პირის დაჯარიმებას შემცირებული გადასახადის თანხის 10 პროცენტის ოდენობით.\n2. საგადასახადო დეკლარაციაში/გაანგარიშებაში გადასახადის თანხის შემცირება, გარდა ამ მუხლის პირველი, 2\n1\n და 2\n2\n ნაწილებით გათვალისწინებული შემთხვევებისა, იწვევს დაჯარიმებას შემცირებული გადასახადის თანხის 50 პროცენტის ოდენობით.\n2\n1\n .საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტს არ აღემატება, იწვევს დაჯარიმებას შემცირებული გადასახადის თანხის 10 პროცენტის ოდენობით.\n2\n2\n . საგადასახადო დეკლარაციაში/გაანგარიშებაში გადასახადის შემცირება, თუ შემცირებული გადასახადის თანხა ამ დეკლარაციაში/გაანგარიშებაში აღნიშნული გადასახადის თანხის 5 პროცენტზე მეტია და 20 პროცენტს არ აღემატება, იწვევს დაჯარიმებას შემცირებული გადასახადის თანხის 25 პროცენტის ოდენობით.\nსაქართველოს საგადასახადო კოდექსის 269-ე მუხლის მე-7 ნაწილის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.\nშემოსავლების სამსახური მიუთითებს საქმეში არსებულ ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები. ამასთან, მომჩივანს არ აქვს წარმოდგენილი საჩივარში მითითებული არგუმენტაციის დამადასტურებელი მტკიცებულებები შემოწმებით განსაზღვრული სანქციის არამართლზომიერებასთან დაკავშირებით.\nზემოაღნიშნული სამართლებრივი ნორმებისა და საქმეზე არსებული მასალების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად დარიცხული სანქცია განსაზღვრულია საგადასახადო კანონმდებლობის შესაბამისად, ამასთან, განსახილველ შემთხვევაში საგადასახადო შემოწმების შედეგად დარიცხული სანქციის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ :\n1. შპს ,,----“ (ს/ნ -----) საჩივარი არ დაკმაყოფილდეს; \n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. ქუთაისი, ვიქტორ კუპრაძის ქ. №11), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/553820fd-90d3-4ce0-83fb-2ed767f4e697",
        "type": "დოკუმენტი"
    },
    {
        "id": "66a5e0d4-f950-4f02-a366-c9f7cc914f8f",
        "title": "ბრძანება №1885",
        "date": "2026-01-30T00:00:00",
        "content": "N 1885\n30 იანვარი 2026\nბ რ ძ ა ნ ე ბ ა \nი/მ -------------ის (ს/ნ --------------) \n(ფაქტ. მის.: -------------------------; \nიურ. მის.: ---------------------------) \n2025 წლის 31 დეკემბრის საჩივრის \nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 29 იანვრის სხდომაზე (ოქმი №8) განიხილა ი/მ -------------ის (ს/ნ --------------)\n \n 2025 წლის 31 დეკემბრის №-----/1/2025 საჩივარი, შემოსავლების სამსახურის აუდიტის დეპარტამენტის 2025 წლის 2 დეკემბრის №022-29 საგადასახადო მოთხოვნასთან დაკავშირებით.\nსადავო საკითხი:\nგადასახადის გადამხდელი განმარტავს, რომ შემოწმებას არ განუხორციელებია თითოეული საბანკო ოპერაციიის იდენტიფიცირება, ასევე, არ განუსაზღვრავს კონკრეტულად რომელი თანხა წარმოადგენდა დღგ-ით დასაბეგრ ბრუნვას და იხელმძღვანელა მხოლოდ გადამხდელის საბანკო ანგარიშებზე ასახული თანხების მიხედვით. ამასთან, განმარტავს, რომ არ ცდილობდა გადასახადებისგან თავის არიდებას და ითხოვს დღგ-ისა და სანქციის შემცირებას.\nფაქტობრივი გარემოებები:\nსაქმის მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 17 ოქტომბრის №22200 ბრძანების საფუძველზე ჩატარდა ი/მ -------------ის (ს/ნ --------------) საქმიანობის კამერალური საგადასახადო შემოწმება 2022 წლის პირველი იანვრიდან 2025 წლის პირველ სექტემბრამდე საანგარიშო პერიოდების დღგ-ის გადამხდელად სავალდებულო რეგისტრაციის სისწორის დადგენის მიზნით. შემოწმების შედეგებზე 2025 წლის 25 ნოემბერს შედგენილ იქნა საგადასახადო შემოწმების აქტი, გამოიცა 2025 წლის 2 დეკემბრის №26444 ბრძანება და ამავე თარიღის №022-29 საგადასახადო მოთხოვნა, რომლის მიხედვით გადამხდელს დამატებით გადასახდელად განესაზღვრა სულ 42 441 ლარი, მათ შორის, გადასახადი 23 201 ლარი, ჯარიმა 13 830 ლარი, საურავი 5 410 ლარი.\nსაგადასახადო შემოწმების აქტის მიხედვით საგადასახადო ვალდებულებები განსაზღვრულია შემდეგი გარემოებით:\nგადასახადის გადამხდელის საქმიანობის სფეროს წარმოადგენს საბითუმო ვაჭრობა თამბაქოს პროდუქტებით. გადასახადის გადამხდელს არ აქვს საკონტროლო-სალარო აპარატები და პოსტერმინალები. შემოწმების მიერ საბანკო ანგარიშებზე შემოსული თანხების ანალიზის შედეგად დადგინდა, რომ გადამხდელის მიერ საქონლის მიწოდების/მომსახურების გაწევის შედეგად მიღებულმა ანაზღაურებამ 2023 წლის ნოემბრის თვის საანგარიშო პერიოდში გადააჭარბა 100 000 ლარს. შედეგად, გადასახადის გადამხდელს, საქართველოს საგადასახადო კოდექსის 165-ე მუხლის შესაბამისად, 2023 წლის 3 ნოემბერს წარმოეშვა დღგ-ის გადამხდელად რეგისტრაციის ვალდებულება და აღნიშნული თარიღის შემდგომ პერიოდში მიღებული შემოსავალი დაექვემდებარა დღგ-ით დაბეგვრას. შედეგად, გადასახადის გადამხდელს დაერიცხა დღგ და საქართველოს საგადასახადო კოდექსის 282-ე მუხლით განსაზღვრული ჯარიმა.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-6 ნაწილის მიხედვით, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nსადავო საკითხთან დაკავშირებით,\n შემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 158-ე მუხლის პირველი ნაწილის თანახმად, დღგ-ით დასაბეგრ პირად (შემდგომ - დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა.\nსაქართველოს საგადასახადო კოდექსის 165-ე მუხლის პირველი და მე-2 ნაწილების თანახმად:\n1. დასაბეგრი პირი, თუ ამ კოდექსით სხვა რამ არ არის გათვალისწინებული, ვალდებულია მის მიერ ნებისმიერი უწყვეტი 12 კალენდარული თვის განმავლობაში განხორციელებული დღგ-ით დასაბეგრი საქონლის მიწოდების/მომსახურების გაწევის ოპერაციების ჯამური თანხის 100 000 ლარისთვის გადაჭარბების დღიდან, არაუგვიანეს 2 სამუშაო დღეში დღგ-ის გადამხდელად რეგისტრაციის მიზნით, მიმართოს საგადასახადო ორგანოს.\n2. დასაბეგრ პირს დღგ-ის გამოანგარიშების და გადახდის ვალდებულება წარმოეშობა ამ მუხლის პირველი ნაწილით გათვალისწინებული დასაბეგრი ოპერაციის განხორციელების მომენტიდან (ამ ოპერაციის ჩათვლით), რომლის მიხედვითაც დასაბეგრი ოპერაციების ჯამურმა თანხამ 100 000 ლარს გადააჭარბა.\nსაქართველოს საგადასახადო კოდექსის 159-ე მუხლის პირველი ნაწილის „ა“ და „ბ“ ქვეპუნქტების თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება/მომსახურების გაწევა.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:\n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს საგადასახადო კოდექსის 272-ე მუხლის პირველი ნაწილის თანახმად, საურავი არის საგადასახადო სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის.\nსაქართველოს საგადასახადო კოდექსის 282-ე მუხლის პირველი ნაწილის თანახმად, დღგ-ის გადამხდელად რეგისტრაციის გარეშე საქმიანობა იწვევს პირის დაჯარიმებას რეგისტრაციის გარეშე საქმიანობის პერიოდში განხორციელებული დღგ-ით დასაბეგრი ოპერაციების (გარდა გათავისუფლებული ოპერაციებისა) თანხის 5 პროცენტის ოდენობით.\nდადგენილი ფაქტობრივი გარემოებაა, რომ საბანკო ანგარიშებზე შემოსული თანხების ანალიზის მიხედვით, გადამხდელის მიერ საქონლის მიწოდების/მომსახურების გაწევის შედეგად მიღებულმა ანაზღაურებამ 2023 წლის ნოემბრის თვის საანგარიშო პერიოდში გადააჭარბა 100 000 ლარს. შედეგად, გადასახადის გადამხდელს 2023 წლის 3 ნოემბერს წარმოეშვა დღგ-ის გადამხდელად რეგისტრაციის ვალდებულება და აღნიშნული თარიღის შემდგომ პერიოდში მიღებული შემოსავალი დაექვემდებარა დღგ-ით დაბეგვრას.\nგადასახადის გადამხდელის მიერ საჩივარში წარმოდგენილ არგუმენტთან დაკავშირებით, შემოსავლების სამსახური მიუთითებს აუდიტის დეპარტამენტის მიერ მოწოდებულ ინფორმაციაზე, რომლის თანახმად, შემოწმების მიერ განხორციელდა საბანკო ანგარიშებზე შემოსული თანხების დეტალური ანალიზი და დადგინდა, რომ დღგ-ით დასაბეგრ ბრუნვაში გათვალისწინებული ჩარიცხვები წარმოადგენს სამეწარმეო ორგანიზაციებიდან მიღებულ თანხებს. ამასთან, დღგ-ით დასაბეგრი ბრუნვის გაანგარიშებაში გათვალისწინებულ ყველა ოპერაციას დანიშნულებაში მითითებული აქვს შესაბამისი აღნიშვნა (ინვოისის ნომერი, „დავალიანების დაფარვა“, მიწოდებული საქონლის დასახელება და ა.შ), შესაბამისად, დღგ-ით დასაბეგრი თანხის გაანგარიშებაში შესული თითოეული ჩარიცხვის ეკონომიკურ საქმიანობასთან კავშირი იდენტიფიცირებულია.\nამასთან, შემოსავლების სამსახური აღნიშნავს, რომ მომჩივანი საჩივარში ვერ უთითებს ფაქტობრივ და სამართლებრივ გარემოებებზე, თუ რა ნაწილში იქნა განსაზღვრული საგადასახადო ვალდებულებები არამართლზომიერად. ხოლო, დავის წარმოების პროცესში არ ყოფილა წარმოდგენილი ისეთი მტკიცებულებები, რომლებიც შეცვლიდა საგადასახადო შემოწმებით დადგენილ გარემოებებს.\nზემოაღნიშნული სამართლებრივი ნორმების და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ საგადასახადო შემოწმების შედეგად საგადასახადო ვალდებულებები და შეფარდებული სანქცია განსაზღვრულია კანონმდებლობის მოთხოვნათა დაცვით, წარმოდგენილი საჩივარი დაუსაბუთებელია და არ უნდა დაკმაყოფილდეს.\nსაქართველოს საგადასახადო კოდექსის 304-ე მუხლის საფუძველზე, \nვ ბ რ ძ ა ნ ე ბ: \n1. ი/მ -------------ის (ს/ნ --------------) საჩივარი არ დაკმაყოფილდეს; \n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. ქუთაისი, ვიქტორ კუპრაძის ქ. №11), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/66a5e0d4-f950-4f02-a366-c9f7cc914f8f",
        "type": "დოკუმენტი"
    },
    {
        "id": "fae69c53-3e05-4646-a715-487747950ef5",
        "title": "ბრძანება №1894",
        "date": "2026-01-30T00:00:00",
        "content": "N 1894\n30 იანვარი 2026 \nბ რ ძ ა ნ ე ბ ა \n----------ის (პ/ნ ---------------) \n(მის: ---------------------------) \n2025 წლის 15 დეკემბრის საჩივრის \nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 23 იანვრის სხდომაზე (ოქმი №5) განიხილა ----------ის (პ/ნ ---------------) №------/21-11 საჩივარი, რომელიც ეხება შემოსავლების სამსახურის საბაჟო დეპარტამენტის 2025 წლის 15 დეკემბრის №------ საბაჟო სამართალდარღვევის ოქმს და №------ (№050-4296) საგადასახადო მოთხოვნას. \nმომჩივნის არგუმენტაცია:\nსაჩივრის ავტორი განმარტავს, რომ 2022 წელს ივლისში იმყოფებოდა -----ში. ფეისბუქის მეშვეობით გაიგო, რომ საქართველოში მიდიოდა პიროვნება თავისი ავტომანქანით. შეეხმიანა -----ეს და ------ს, შეთანხმდნენ ერთად წამოსვლაზე. ავტოსატრანსპორტო საშუალება იყო ----ს სახელზე, თუმცა ---ის საბაჟოზე ავტოსატრანსპორტო საშუალება თავად შემოიყვანა როგორც მძღოლმა. --- და ---- ავტომობილი შეთანხმების საფუძველზე ჩააბარეს დაშლილებში, რის დასტურადაც წარმოადგინა პოლიციის წერილი (№---- 15.12.2025 წ.), რომელსაც ერთვის ზეპირი გასაუბრების შესახებ ოქმი (13.12.2025 წ.). შემდგომ გაარკვია, რომ გამოცემულია სადავო აქტები და საკუთარი ავტოსატრანსპორტო საშუალება ვერ გამოჰყავს. \nაღნიშნულზე მითითებით ითხოვს სადავო აქტებით დარიცხული ჯარიმებისა და საურავებისგან გათავისუფლებას.\nფაქტობრივი გარემოებები:\nსაქმის მასალებითა და საბაჟო დეპარტამენტიდან წარმოდგენილი ინფორმაციით ირკვევა, რომ მონაცემთა ბაზებში არსებული ინფორმაციის თანახმად 2022 წლის 30 ივლისს -----ის (პ/ნ -------) სახელზე განხორციელდა სატრანსპორტო საშუალების (საიდენტიფიკაციო ნომერი---------) საქართველოს საბაჟო ტერიტორიაზე შემოყვანა და ზოგადი დეკლარირება, რომელსაც გაფორმების ადგილამდე ან სხვა საბაჟო კონტროლის ზონამდე მიტანის ბოლო ვადად განესაზღვრა 2022 წლის 28 სექტემბერი.\nვინაიდან ზემოაღნიშნულ ავტოსატრანსპორტო საშუალებაზე საქართველოს საბაჟო კანონმდებლობით დადგენილ ვადაში არ იყო შესრულებული საბაჟო კონტროლის ზონაში/გაფორმების ორგანოში წარდგენის ვალდებულება და ასევე არ განხორციელებულა მისი საბაჟო პროცედურაში/რეექსპორტში დეკლარირება, გამოვლენილი მართლსაწინააღმდეგო ქმედების ფაქტზე, 2024 წლის 8 აგვისტოს საბაჟო კონტროლის ორგანიზაციის სამმართველოს უფლებამოსილი პირის მიერ შედგენილ იქნა №---- საბაჟო სამართალდარღვევის ოქმი, რომლითაც -----ეს დაეკისრა პასუხისმგებლობა საქართველოს საბაჟო კოდექსის 165-ე მუხლით გათვალისწინებული საბაჟო სამართალდარღვევისათვის და სანქციის სახით შეეფარდა ჯარიმა 1 000 ლარის ოდენობით. \n2025 წლის 8 დეკემბრის N---/21-11 და 2025 წლის 12 დეკემბრის N----/21-10 განცხადებებით -----ემ საბაჟო ორგანოს აცნობა, რომ ავტოსატრანსპორტო საშუალება (საიდენტიფიკაციო ნომერი -----) არის განკარგული. გამოვლენილი სამართალდარღვევის ფაქტზე, საბაჟო ორგანოს უფლებამოსილი პირის მიერ 2025 წლის 15 დეკემბერს შედგენილ იქნა №---- საბაჟო სამართალდარღვევის ოქმი, რომლითაც -----ეს დაეკისრა საქართველოს საბაჟო კოდექსის 172-ე მუხლით გათვალისწინებული პასუხისმგებლობა და სს“ ----ის“ გენერალური დისტრიბუტორი საქართველოში შპს „----ს” (ს/კ -----) მიერ მოწოდებული ინფორმაციის გათვალისწინებით განესაზღვრა ჯარიმა 5014,98 ლარის ოდენობით. ამასთანავე, საქართველოს საბაჟო კოდექსის 49-ე მუხლისა და 64-ე მუხლების და საქართველოს საგადასახადო კოდექსის 64-ე მუხლის შესაბამისად, იმავე დღეს გამოიცა №----/---- საგადასახადო მოთხოვნა, რომლითაც --------ეს დაერიცხა იმპორტის გადასახდელი და საურავი 7626,64 ლარის ოდენობით.\nშემოსავლების სამსახურმა მიიჩნია, რომ მომჩივნის მოთხოვნა არ უნდა დაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-6 ნაწილის შესაბამისად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები. \nსაქართველოს საბაჟო კოდექსის 70-ე მუხლის პირველი ნაწილის თანახმად, საქართველოს საბაჟო ტერიტორიაზე შემოტანილი საქონელი შემოტანისთანავე ექვემდებარება საბაჟო ზედამხედველობას და შეიძლება დაექვემდებაროს საბაჟო კონტროლის პროცედურებს. ამავე მუხლის მე-2 ნაწილის მიხედვით, საქონელი მისი საბაჟო სტატუსის განსაზღვრამდე რჩება საბაჟო ზედამხედველობის ქვეშ და საბაჟო ორგანოს თანხმობის გარეშე მისი საბაჟო ზედამხედველობიდან გატანა ან განკარგვა არ შეიძლება.\nამავე მუხლის მე-4 ნაწილი მიუთითებს, რომ თუ საბაჟო ზედამხედველობის ქვეშ მყოფი საქონელი განადგურდა ან დაზიანდა, საქონლის მფლობელი ვალდებულია საბაჟო ორგანოს დაუყოვნებლივ აცნობოს ამის შესახებ და წარუდგინოს საქონლის განადგურების ან დაზიანების უტყუარი მტკიცებულებები, რომლებიც დამოწმებულია შესაბამისი უფლებამოსილი სახელმწიფო ორგანოს მიერ. სხვა შემთხვევაში ეს საქონელი საბაჟო ზედამხედველობიდან უკანონოდ გატანილად მიიჩნევა.\nსაქართველოს საბაჟო კოდექსის 71-ე მუხლის პირველი ნაწილის თანახმად, საბაჟო ორგანომ შეიძლება საქართველოს საბაჟო ტერიტორიაზე შემოტანილი საქონლისთვის განსაზღვროს საბაჟო მარშრუტი ან/და დაადგინოს ვადა, რომლის განმავლობაშიც ეს საქონელი საქართველოს საბაჟო ტერიტორიაზე უნდა გადაადგილდეს. ამ შემთხვევაში საბაჟო ზედამხედველობის ქვეშ მყოფი საქონლის საბაჟო ორგანოს მიერ განსაზღვრული საბაჟო მარშრუტითა და დადგენილ ვადაში გადაზიდვის/გადატანის ვალდებულება ამ საქონლის საქართველოს საბაჟო ტერიტორიაზე შემომტან პირს ეკისრება.\n„საქართველოს საბაჟო ტერიტორიაზე საქონლის გადაადგილებისა და გაფორმების შესახებ ინსტრუქციების დამტკიცების შესახებ“ საქართველოს ფინანსთა მინისტრის 2019 წლის 29 აგვისტოს №257 ბრძანებით დამტკიცებული საბაჟო ზედამხედველობის შესახებ“ ინსტრუქციის (დანართი №3) მე-3 მუხლის მე-6 პუნქტის მიხედვით, „საქართველოს საბაჟო ტერიტორიაზე შემოტანილი, საქართველოში არარეგისტრირებული ავტოსატრანსპორტო საშუალების (აგრეთვე ამ ავტოსატრანსპორტო საშუალებით გადაადგილებული, კანონმდებლობით განსაზღვრულ დაუბეგრავ მინიმუმზე მეტი რაოდენობისა და ღირებულების საქონლის) გაფორმების ადგილამდე ან სხვა საბაჟო კონტროლის ზონამდე მიტანის ვადა (გარდა ამ მუხლის მე-7–მე-10 პუნქტებით გათვალისწინებული შემთხვევებისა) განისაზღვრება 60 კალენდარული დღით. \nსაქართველოს საბაჟო კოდექსის 163-ე მუხლის პირველი ნაწილის შესაბამისად, საბაჟო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. \nსაქართველოს საბაჟო კოდექსის 172-ე მუხლის თანახმად, საბაჟო პროცედურის/რეექსპორტის პირობების დარღვევა ან სხვა ქმედება, რამაც გამოიწვია საბაჟო ზედამხედველობის ქვეშ მყოფი საქონლის ან/და სატრანსპორტო საშუალების უკანონო განკარგვა, დაკარგვა ან განადგურება, იწვევს დაჯარიმებას იდენტურ/მსგავს საქონელზე ან/და სატრანსპორტო საშუალებაზე გადასახდელი იმპორტის გადასახდელის თანხის 100 პროცენტის ოდენობით. \nსაქართველოს საბაჟო კოდექსის 49-ე მუხლის პირველ ნაწილის „ა“ ქვეპუნქტის შესაბამისად, იმპორტის გადასახადით დასაბეგრ საქონელზე საბაჟო ვალდებულება წარმოიშობა, თუ დაირღვა უცხოური საქონლის საქართველოს საბაჟო ტერიტორიაზე შემოტანასთან, საბაჟო ზედამხედველობიდან გატანასთან, გადაადგილებასთან, გადამუშავებასთან, საბაჟო საწყობში ან თავისუფალ ზონაში შენახვასთან, დროებით შენახვასთან ან განკარგვასთან დაკავშირებული საქართველოს საბაჟო კანონმდებლობა.\nამავე მუხლის მე-3 ნაწილის „ბ“ ქვეპუნქტის შესაბამისად ამ მუხლის პირველი ნაწილის „ა“ და „ბ“ ქვეპუნქტებით გათვალისწინებულ შემთხვევებში ვალდებული პირი არის ნებისმიერი პირი, რომელმაც იცოდა ან რომელსაც გონივრულ ფარგლებში უნდა სცოდნოდა, რომ საბაჟო ვალდებულება შესრულებული არ არის, და რომელიც მოქმედებდა იმ პირის სახელით, რომელსაც მოეთხოვებოდა საბაჟო ვალდებულების შესრულება, ან რომელიც მონაწილეობდა ისეთ ქმედებაში, რომელმაც საბაჟო ვალდებულების შეუსრულებლობა გამოიწვია. \nსაქართველოს საგადასახადო კოდექსის 272–ე მუხლის შესაბამისად საურავი არის საგადასახადო სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის.\nკანონმდებლობა ვალდებულ პირს აკისრებს ვალდებულებას ჯეროვნად შეასრულოს საქართველოს საბაჟო კანონმდებლობით დადგენილი ვალდებულებები, რაც მომჩივნის მიერ არ შესრულდა. ამ ვალდებულებების შეუსრულებლობა ან მათი არაჯეროვნად შესრულება წარმოადგენს ამ ვალდებულებათა დარღვევას, რაც გამოიწვევს საქართველოს საბაჟო კანონმდებლობით გათვალისწინებულ პასუხისმგებლობას.\nდადგენილია და სადავოდ არ არის გამხდარი, რომ მომჩივანი არის სატრანსპორტო საშუალების საქართველოს საბაჟო ტერიტორიაზე შემომტანი პირი და შესაბამისად იგი არის, საქართველოს საბაჟო ტერიტორიაზე შემოტანილი სატრანსპორტო საშუალების საქართველოს საბაჟო ტერიტორიაზე გადაადგილებაზე პასუხისმგებელი პირი. დადგენილია ასევე, რომ ადგილი აქვს საბაჟო სამართალდარღვევის ჩადენის ფაქტს, რაც გამოიხატა საბაჟო ზედამხედველობის ქვეშ მყოფი სატრანსპორტო საშუალების უკანონო განკარგვაში. აღნიშნული კი არის პირის მართლსაწინააღმდეგო ქმედება (მოქმედება ან უმოქმედობა), რომლისთვისაც საქართველოს საბაჟო კოდექსით გათვალისწინებულია პასუხისმგებლობა. ამდენად, მომჩივნისთვის სადავო ოქმით საქართველოს საბაჟო კოდექსის 172-ე მუხლის შესაბამისად დაკისრებული პასუხისმგებლობა მართლზომიერია.\nამასთან ვინაიდან, არსებობს სადავო საბაჟო სამართალდარღვევის ოქმით საქართველოს საბაჟო კოდექსის 172-ე მუხლის შესაბამისად საბაჟო სანქციის დაკისრების ფაქტობრივი და სამართლებრივი საფუძველი, მომჩივნისთვის საქართველოს საბაჟო კოდექსის 49-ე მუხლისა და საქართველოს საგადასახადო კოდექსის 64-ე მუხლის შესაბამისად წარმოშობილ ვალდებულებაზე სადავო საგადასახადო მოთხოვნის წარდგენაც მართლზომიერად უნდა ჩაითვალოს.\nსაჩივარში მითითებული გარემოებები არ წარმოშობს საფუძველს იმის დასადასტურებლად, რომ საბაჟო სამართალდარღვევის ფაქტს ადგილი არ ჰქონია.\nზემოაღნიშნული სამართლებრივი ნორმებისა და დადგენილი ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ სადავო ადმინისტრაციული აქტები და დაკისრებული პასუხისმგებლობა შეესაბამება საქართველოს კანონმდებლობით გათვალისწინებულ მოთხოვნებს და არ არსებობს საჩივრის დაკმაყოფილების საფუძველი.\nსაქართველოს საგადასახადო კოდექსის 304-ე მუხლის საფუძველზე, \nვ ბ რ ძ ა ნ ე ბ: \n1. ----------ის (პ/ნ ---------------) საჩივარი არ დაკმაყოფილდეს; \n2. ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის: ქ. თბილისი, ვახტანგ გორგასლის ქ. №16) ან ქუთაისის საქალაქო სასამართლოში (მის. ქ. ქუთაისი, ვიქტორ კუპრაძის ქ. №11), საქართველოს საგადასახადო კოდექსის XIV კარით დადგენილი წესით, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/fae69c53-3e05-4646-a715-487747950ef5",
        "type": "დოკუმენტი"
    },
    {
        "id": "1a6e8cfd-7326-4f07-b881-2b39ff2bd176",
        "title": "ბრძანება №21996/2/2024",
        "date": "2026-02-02T00:00:00",
        "content": "№21996/2/2024\n02 თებერვალი 2026\nგ ა დ ა წ ყ ვ ე ტ ი ლ ე ბ ა\nმომჩივანი: (უსფ) შპს „----------“ (ს/ნ ----------)\nმოპასუხე: აუდიტის დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ, 22.03.2024, 28.03.2024, 30.05.2024, 26.12.2025, 29.01.2026 წელს განიხილა და მიიღო გადაწყვეტილება (უსფ) შპს „----------“ 16.01.2024 წელს რეგისტრირებულ საჩივარზე (რეგისტრაციის №21996/2/2024). \nდავის საგანი:\n1. დღგ-ით დასაბეგრი ოპერაციის თანხის განსაზღვრა, როგორც ლარში, ასევე უცხოურ ვალუტაში, მიღებული/მისაღები ჯამური საკომპენსაციო თანხის მიხედვით ოპერაციის განხორციელების დღისთვის ოფიციალურად დადგენილი გაცვლითი კურსის შესაბამისად;\n2. შემოსავლების სამსახურის სადავო ბრძანების გამოცემის თარიღის შემდგომ წარმოშობილი საურავისგან გათავისუფლება საგადასახადო კოდექსის 269-ე მუხლის მე-7 ნაწილის საფუძველზე.\nგასაჩივრებული გადაწყვეტილება:\n1. აუდიტის დეპარტამენტის 14.11.2023 წლის №094-86 საგადასახადო მოთხოვნა;\n2. შემოსავლების სამსახურის 29.12.2023 წლის №33812 ბრძანება. \nდარიცხული თანხა: 4 846 551.92 ლარი.\nმათ შორის:\nდღგ - 3 128 765\nჯარიმა - 1 265 972\nსაურავი - 451 814.92\nპროცედურული გარემოებები\nშემოსავლების სამსახურის აუდიტის დეპარტამენტის მიერ ჩატარდა მომჩივნის საქმიანობის, 1.01.2020 წლიდან 1.01.2023 წლამდე პერიოდის, კამერალური საგადასახადო შემოწმება, აუდიტის დეპარტამენტის მსხვილ გადამხდელთა ოფისის 2023 წლის 9 ოქტომბრის რისკის მიმოხილვის დასკვნით გაცემული რეკომენდაციების (საკითხების) დეკლარირების სისწორის დადგენის მიზნით. შემოწმების შედეგები აისახა 2023 წლის 10 ნოემბრის საგადასახადო შემოწმების აქტში, რომლის საფუძველზე გამოიცა აუდიტის დეპარტამენტის 14.11.2023 წლის №28009 ბრძანება და №094-86 საგადასახადო მოთხოვნა, რაც გასაჩივრდა შემოსავლების სამსახურში.\nშემოსავლების სამსახურის 29.12.2023 წლის №33812 ბრძანებით საჩივარი ნაწილობრივ დაკმაყოფილდა, გადასახადის გადამხდელი, საგადასახადო კოდექსის 269-ე მუხლის მე-7 ნაწილის საფუძველზე, გათავისუფლდა აუდიტის დეპარტამენტის 2023 წლის 14 ნოემბრის №094-86 საგადასახადო მოთხოვნით განსაზღვრული ჯარიმისგან და აღნიშნული საგადასახადო მოთხოვნის საფუძველზე განსაზღვრულ საგადასახადო ვალდებულებებზე დარიცხული საურავისგან (ამ გადაწყვეტილების მიღების თარიღისთვის). დანარჩენ ნაწილში საჩივარი არ დაკმაყოფილდა.\nშემოსავლების სამსახურის 29.12.2023 წლის №33812 ბრძანება გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში. \nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი უნდა დარჩეს განუხილველი შემდეგ გარემოებათა გამო: \nსაგადასახადო კოდექსის 301-ე მუხლის „ო“ ქვეპუნქტის თანახმად, დავის განმხილველი ორგანო საჩივარს არ განიხილავს, თუ გასაჩივრებულ საგადასახადო დავალიანებაზე გაფორმდა საგადასახადო შეთანხმება.\nსაქმის მასალებიდან დგინდება, რომ მომჩივანსა და შემოსავლების სამსახურს შორის გაფორმებულია 26.01.2026 წლის №26/25 საგადასახადო შეთანხმების აქტი, რომლის 3.3 პუნქტის თანახმად, საგადასახადო შეთანხმების აქტით გათვალისწინებული პირობების შესრულების შემდეგ, გადასახადის გადამხდელს 2025 წლის 15 ივლისის მდგომარეობით გადამხდელთა პირადი აღრიცხვის ბარათებზე საგადასახადო დავალიანების თანხა, საქართველოს საგადასახადო კოდექსის 292-ე მუხლის მე2 ნაწილის გათვალისწინებით, განესაზღვრა 592 000 ლარით.\nაღნიშნულიდან გამომდინარე, ვინაიდან გასაჩივრებულ საგადასახადო დავალიანებაზე გაფორმებულია საგადასახადო შეთანხმება, საბჭოს მიაჩნია, რომ საჩივარი უნდა დარჩეს განუხილველი საგადასახადო კოდექსის 301-ე მუხლის „ო“ ქვეპუნქტის საფუძველზე.\nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „დ“ ქვეპუნქტით და გადაწყვიტა: \n1. საჩივარი დარჩეს განუხილველი;\n2. გადაწყვეტილება შეიძლება გასაჩივრდეს თბილისის საქალაქო სასამართლოში (თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/1a6e8cfd-7326-4f07-b881-2b39ff2bd176",
        "type": "დოკუმენტი"
    },
    {
        "id": "d6383af4-2f72-4010-b8a1-ee99ac6732f0",
        "title": "ბრძანება №21977/2/2024",
        "date": "2026-01-30T00:00:00",
        "content": "№21977/2/2024\n30 იანვარი 2026 \nგ ა დ ა წ ყ ვ ე ტ ი ლ ე ბ ა\nმომჩივანი: \"-------\" (ს/ნ \"-------\")\nმოპასუხე: აუდიტის დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ,28.03.2024, 30.05.2024, 25.12.2025 და 29.01.2026 წელს განიხილა და მიიღო გადაწყვეტილება \"-------\"-ის\n \nსაქართველოს ფილიალის 15.01.2024 და 5.03.2024 წელს რეგისტრირებულ საჩივრებზე (რეგისტრაციის №21977/2/2024; №22483/2/2024). \nდავის საგანი: \n1. დღგ-ით დასაბეგრი ოპერაციის თანხის განსაზღვრა, როგორც ლარში, ასევე უცხოურ ვალუტაში მიღებული/მისაღები ჯამური საკომპენსაციო თანხის მიხედვით ოპერაციის განხორციელების დღისთვის ოფიციალურად დადგენილი გაცვლითი კურსის შესაბამისად;\n2. დაკისრებული (შემოსავლების სამსახურის სადავო ბრძანების აღსრულების შემდგომ წარმოშობილი) საურავისგან გათავისუფლება.\nგასაჩივრებული გადაწყვეტილება: \n1. აუდიტის დეპარტამენტის 28.11.2023 წლის №024-83 საგადასახადო მოთხოვნა;\n2. შემოსავლების სამსახურის 29.12.2023 წლის №33861 ბრძანება.\nდარიცხული თანხა: 3 414 994.43 ლარი.\nმათ შორის:\nდღგ - 2 022 200\nჯარიმა - 774 095\nსაურავი - 618 699.43\nფაქტების აღწერა/დარიცხვის საფუძვლები \nგადასახადის გადამხდელის საქმიანობაა ინფრასტრუქტურული სამშენებლო პროექტების განხორციელება საქართველოში.\nკომპანიის სათაო ოფისსა და საქართველოს რეგიონალური განვითარებისა და ინფრასტრუქტურის სამინისტროს საავტომობილო გზების დეპარტამენტს შორის 2019 წელს გაფორმებული №\"-------\" ხელშეკრულების ფარგლებში განხორციელებული ოპერაციებით წარმოშობილი დღგ-ით დასაბეგრი ოპერაციების სისწორის დადგენის მიზნით აუდიტის დეპარტამენტის 8.11.2023 წლის №27591 ბრძანების საფუძველზე განხორციელდა კომპანიის საქმიანობის, 1.01.2020 წლიდან 1.01.2023 წლამდე საანგარიშო პერიოდების, კამერალური საგადასახადო შემოწმება. \nშემოწმების შედეგები აისახა 20.11.2023 წლის საგადასახადო შემოწმების აქტში, რომლის საფუძველზე გამოიცა აუდიტის დეპარტამენტის 28.11.2023 წლის №29462 ბრძანება და ამავე თარიღის №024-83 საგადასახადო მოთხოვნა.\nაღნიშნული აქტები გასაჩივრდა შემოსავლების სამსახურში, რომლის 29.12.2023 წლის №33861 ბრძანებით საჩივარი დაკმაყოფილდა ნაწილობრივ, კომპანია საგადასახადო კოდექსის 269-ე მუხლის მე-7 ნაწილის საფუძველზე გათავისუფლდა აუდიტის დეპარტამენტის 28.11.2023 წლის №024-83 საგადასახადო მოთხოვნით განსაზღვრული ჯარიმისგან და აღნიშნული საგადასახადო მოთხოვნის საფუძველზე განსაზღვრულ საგადასახადო ვალდებულებებზე დარიცხული საურავისგან (ამ გადაწყვეტილების მიღების თარიღისათვის). დანარჩენ ნაწილში საჩივარი არ დაკმაყოფილდა.\nშემოსავლების სამსახურის 29.12.2023 წლის №33861 ბრძანება გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში. \nდავების განხილვის საბჭო \nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივრები უნდა დარჩეს განუხილველი შემდეგ გარემოებათა გამო:\nსაგადასახადო კოდექსის 301-ე მუხლის „ო“ ქვეპუნქტის თანახმად, დავის განმხილველი ორგანო საჩივარს არ განიხილავს, თუ გასაჩივრებულ საგადასახადო დავალიანებაზე გაფორმდა საგადასახადო შეთანხმება. \nსაქართველოს მთავრობის 2025 წლის 30 დეკემბრის №2302 განკარგულების საფუძველზე, მომჩივანსა და შემოსავლების სამსახურს შორის, 2026 წლის 20 იანვარს გაფორმებული №26/15 საგადასახადო შეთანხმების მიხედვით, გადასახადის გადამხდელს, 2025 წლის 13 ივლისის მდგომარეობით, პირადი აღრიცხვის ბარათზე საგადასახადო დავალიანების თანხა განესაზღვრა 100 000 ლარი.\nზემოაღნიშნულიდან გამომდინარე, ვინაიდან მომჩივანსა და შემოსავლების სამსახურს შორის გასაჩივრებულ საგადასახადო დავალიანებაზე გაფორმდა საგადასახადო შეთანხმება, საბჭო მიიჩნევს, რომ სახეზეა საჩივრების განუხილველად დატოვების საგადასახადო კოდექსის 301-ე მუხლის „ო“ ქვეპუნქტით გათვალისწინებული საფუძველი.\nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „დ“ ქვეპუნქტით და გადაწყვიტა:\n1. საჩივრები დარჩეს განუხილველი;\n2. გადაწყვეტილება შეიძლება გასაჩივრდეს თბილისის საქალაქო სასამართლოში (თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/d6383af4-2f72-4010-b8a1-ee99ac6732f0",
        "type": "დოკუმენტი"
    },
    {
        "id": "210c5e6e-edab-4aaa-ac2c-d094247b122d",
        "title": "ბრძანება №22004/2/2024",
        "date": "2026-01-30T00:00:00",
        "content": "№ 22004/2/2024\n30 იანვარი 2026\nგ ა დ ა წ ყ ვ ე ტ ი ლ ე ბ ა\nმომჩივანი: \n \n(უსფ) \n \nშპს „------“ (ს/ნ -----) \nმოპასუხე: \n \nაუდიტის დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ, 28.03.2024, 30.05.2024, 25.12.2025 და 29.01.2026 წელს განიხილა და მიიღო გადაწყვეტილება (უსფ) შპს ----- 17.01.2024 წელს რეგისტრირებულ საჩივარზე (რეგისტრაციის №22004/2/2024). \nდავის საგანი:\nდღგ-ით დასაბეგრი ოპერაციის თანხის განსაზღვრა, როგორც ლარში, ასევე უცხოურ ვალუტაში მიღებული/მისაღები ჯამური საკომპენსაციო თანხის მიხედვით ოპერაციის განხორციელების დღისთვის ოფიციალურად დადგენილი გაცვლითი კურსის შესაბამისად. \nგასაჩივრებული გადაწყვეტილება:\n1. აუდიტის დეპარტამენტის 14.11.2023 წლის №006-563 საგადასახადო მოთხოვნა;\n2. შემოსავლების სამსახურის 28.12.2023 წლის №33584 ბრძანება. \nდარიცხული თანხა: 6 547 135.87 ლარი.\nმათ შორის:\nდღგ - 3 928 682\nჯარიმა - 1 568 709\nსაურავი - 1 049 744.87\nფაქტების აღწერა/დარიცხვის საფუძვლები \nგადასახადის გადამხდელის საქმიანობაა ინფრასტრუქტურული სამშენებლო პროექტების განხორციელება საქართველოში.\nაუდიტის დეპარტამენტის მსხვილ გადამხდელთა ოფისის 12.10.2023 წლის რისკის მიმოხილვის დასკვნით გაცემული რეკომენდაციების (საკითხების) დეკლარირების სისწორის დადგენის მიზნით აუდიტის დეპარტამენტის 8.11.2023 წლის №27569 ბრძანების საფუძველზე განხორციელდა კომპანიის საქმიანობის, 1.01.2020 წლიდან 1.01.2023 წლამდე საანგარიშო პერიოდების, კამერალური საგადასახადო შემოწმება.\nშემოწმების შედეგები აისახა 10.11.2023 წლის საგადასახადო შემოწმების აქტში, რომლის საფუძველზე აუდიტის დეპარტამენტის მიერ გამოიცა 14.11.2023 წლის №28007 ბრძანება და ამავე თარიღის №006-563 საგადასახადო მოთხოვნა. \nაღნიშნული აქტები გასაჩივრდა შემოსავლების სამსახურში, რომლის 28.12.2023 წლის №33584 ბრძანებით საჩივრები დაკმაყოფილდა ნაწილობრივ, მომჩივანი საგადასახადო კოდექსის 269-ე მუხლის მე-7 ნაწილის საფუძველზე გათავისუფლდა აუდიტის დეპარტამენტის 14.11.2023 წლის №006-563 საგადასახადო მოთხოვნით განსაზღვრული ჯარიმისგან და აღნიშნული საგადასახადო მოთხოვნის საფუძველზე განსაზღვრულ საგადასახადო ვალდებულებებზე დარიცხული საურავისგან (ამ გადაწყვეტილების მიღების თარიღისათვის), დანარჩენ ნაწილში საჩივრები არ დაკმაყოფილდა. \nშემოსავლების სამსახურის 28.12.2023 წლის №33584 ბრძანება გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში. \nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი უნდა დარჩეს განუხილველი შემდეგ გარემოებათა გამო:საგადასახადო კოდექსის 301-ე მუხლის „ო“ ქვეპუნქტის თანახმად, დავის განმხილველი ორგანო საჩივარს არ განიხილავს, თუ გასაჩივრებულ საგადასახადო დავალიანებაზე გაფორმდა საგადასახადო შეთანხმება.\nსაქართველოს მთავრობის 2025 წლის 30 დეკემბრის №2302 განკარგულების საფუძველზე, მომჩივანსა და შემოსავლების სამსახურს შორის 2026 წლის 22 იანვარს გაფორმებული №26/20 საგადასახადო შეთანხმების მიხედვით, გადასახადის გადამხდელს, 2025 წლის 14 ივლისის მდგომარეობით, პირადი აღრიცხვის ბარათზე საგადასახადო დავალიანების თანხა განესაზღვრა 1 000 000 ლარი. \nზემოაღნიშნულიდან გამომდინარე, ვინაიდან მომჩივანსა და შემოსავლების სამსახურს შორის გასაჩივრებულ საგადასახადო დავალიანებაზე გაფორმდა საგადასახადო შეთანხმება, საბჭო მიიჩნევს, რომ სახეზეა საჩივრის განუხილველად დატოვების საგადასახადო კოდექსის 301-ე მუხლის „ო“ ქვეპუნქტით გათვალისწინებული საფუძველი.\nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „დ“ ქვეპუნქტით და გადაწყვიტა:\n1. საჩივარი დარჩეს განუხილველი; \n2. გადაწყვეტილება შეიძლება გასაჩივრდეს თბილისის საქალაქო სასამართლოში (თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/210c5e6e-edab-4aaa-ac2c-d094247b122d",
        "type": "დოკუმენტი"
    },
    {
        "id": "749d2f5e-1732-4f4e-8376-4f208d764b16",
        "title": "ბრძანება №1955",
        "date": "2026-02-02T00:00:00",
        "content": "N 1955\n02 თებერვალი 2026\nბ რ ძ ა ნ ე ბ ა \nი/მ------- (ს/ნ ---------------) \n(მის.: -----------------) \n2026 წლის 5 იანვრის საჩივრის\nდაკმაყოფილებაზე უარის თქმის თაობაზე \nშემოსავლების სამსახურმა დავების განხილვის საბჭოს 2026 წლის 22 იანვარს გამართულ სხდომაზე (ოქმი №4) განიხილა ი/მ ----- (ს/ნ -----) №99767/1/2026 საჩივარი, შემოსავლების სამსახურის აუდიტის დეპარტამენტის 2025 წლის 8 დეკემბრის №056-82 საგადასახადო მოთხოვნასთან დაკავშირებით.\nსადავო საკითხი:\nგადასახადის გადამხდელი არ ეთანხმება შემოწმების მიერ გაანგარიშებულ ფასანამატს და განმარტავს, რომ გათვალისწინებული უნდა ყოფილიყო საბითუმო რეალიზაციის შედეგად დაფიქსირებული ფასებიც. შესაბამისად, 2024 და 2025 წელს დაფიქსირებული საცალო გასაყიდი ფასის საფუძველზე დაფიქსირებული ფასნამატის მთლიან შესამოწმებელ პერიოდზე გავრცელება არასწორია. \nფაქტობრივი გარემოებები: \nსაქმეზე არსებული მასალებიდან დგინდება, რომ აუდიტის დეპარტამენტის 2025 წლის 21 ოქტომბრის №22851 ბრძანების საფუძველზე ჩატარდა ი/მ ----- (ს/ნ -----) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2022 წლის პირველი იანვრიდან 2025 წლის პირველ სექტემბრამდე საანგარიშო პერიოდები. საგადასახადო შემოწმების შედეგებზე 2025 წლის 5 დეკემბერს შედგა საგადასახადო შემოწმების აქტი, რაზეც გამოიცა გადასახადების/გადასახდელების და საგადასახადო სანქციების თანხების დარიცხვის/შემცირების შესახებ 2025 წლის 8 დეკემბრის №26956 ბრძანება და ამავე თარიღის №056-82 საგადასახადო მოთხოვნა, რომლითაც გადასახადის გადამხდელს განესაზღვრა სულ 741 691 ლარი, მათ შორის გადასახადი 460 254 ლარი, ჯარიმა 185 238 ლარი და საურავი 96 199 ლარი.\nსაგადასახადო შემოწმების აქტის მიხედვით, საჩივარში დასმულ სადავო საკითხთან დაკავშირებით განხორციელებული დარიცხვა განპირობებულია შემდეგი გარემოებებით:\nპირი გადასახადის გადამხდელად რეგისტრირებულია 2003 წლის 16 იანვარს, ხოლო დღგ-ის გადამხდელად 2017 წლის 30 მარტიდან. გადასახადის გადამხდელის საქმიანობის სფეროა სპორტული შარვლების, ზედებისა და ორეულების, ასევე, ბრიჯებისა და ელასტიკების იმპორტი ----- და ადგილობრივ ბაზარზე რეალიზაცია. დეკლარირებული მონაცემების შესაბამისად რეალიზაციის 95% ხორციელდება პირველადი დოკუმენტის (საგადასახადო ანგარიშ-ფაქტურა/სასაქონლო ზედნადები) გარეშე, ეკონომიკური საქმიანობის განხორციელების ადგილია ----- ბაზრობა, გადასახადის გადამხდელის სახელზე რეგისტრირებულია ერთი სალარო აპარატი. პირს არ აქვს ნაწარმოები ბუღალტრული აღრიცხვა, შემოწმების პროცესში წარმოდგენილია ბანკის ცნობები და ამონაწერები, ასევე, ექსელის ცხრილები სადაც თვის ჭრილში აღრიცხულია თანხობრივად საქონლის შეძენა, ასევე, ეკონომიკურ საქმიანობასთან დაკავშირებული ხარჯები და სალარო აპარატზე აღრიცხული შემოსავლები. გადასახადის გადამხდელმა, წარადგინა საქონლის თანხობრივი ნაშთები პერიოდების მიხედვით. ასევე, შესამოწმებელ პერიოდში იმპორტირებულია 2 385 381 ლარის საქონელი, ხოლო დეკლარირებული ბრუნვა შეადგენს 2 732 387 ლარს, საიდანაც დოკუმენტურად რეალიზებული საქონლიდან მიღებული შემოსავალია 70 925 ლარი (დოკუმენტური რეალიზაციის სიმცირის გამო გადასახადის გადამხდელის ფასნამატის დადგენა ვერ ხერხდება). პირის დეკლარირებული ფასნამატი შეადგენს 11%-ს. შესამოწმებელ პერიოდში გადასახადის გადამხდელს უფიქსირდება საქართველოს საგადასახადო კოდექსის 281-ე მუხლის შესაბამისად საკონტროლო-სალარო აპარატის გამოყენების წესების დარღვევა. საგადასახადო მონიტორინგის დეპარტამენტის 2024 წლის 29 მარტის №6949 ბრძანების საფუძველზე გადასახადის გადამხდელთან განხორციელდა საკონტროლო შესყიდვა, რომლის დროსაც შეძენილ იქნა და ფასების ფიქსაცია განხორციელდა სპორტულ შარვლებზე, აღნიშნული მიმდინარე კონტროლის მასალებისა და პირველადი დოკუმენტაციის ანალიზით სპორტულ შარვლებზე დადგენილმა საშუალო ფასნამატმა შეადგინა 56%. გარდა აღნიშნულისა, საგადასახადო მონიტორინგის დეპარტამენტის 2025 წლის 31 ოქტომბრის №24071 ბრძანების საფუძველზე პირთან კვლავ განხორციელდა საკონტროლო შესყიდვა, რომლის დროსაც შეძენილ იქნა და ფასების ფიქსაცია განხორციელდა სპორტულ შარვალზე, სპორტულ ზედასა და სპორტულ ორეულზე. მიმდინარე კონტროლის მასალებისა და პირველადი დოკუმენტაციის ანალიზით სპორტულ შარვლებზე დადგენილმა ფასნამატმა შეადგინა 55%, სპორტულ ზედაზე 96%, ხოლო სპორტულ ორეულზე 98% (თითოეული საქონლის კატეგორიაზე ერთეულის თვითღირებულებად გამოყენებულ იქნა იმპორტირებული საქონლის ერთეულის ყველაზე მაღალი ფასი). აღსანიშნავია რომ გადამხდელს იმპორტირებული საქონლის 80%-ს შეადგენს სპორტული შარვლები.\nყოველივე ზემოაღნიშნულისა და საქართველოს საგადასახადო კოდექსის 136-ე, 73-ე, 80-ე და 159-ე მუხლების გათვალისწინებით, პირს საგადასახადო ვალდებულებები განესაზღვრა არაპირდაპირი მეთოდის გამოყენებით, კერძოდ, შემოწმებით განხორციელდა რეალიზებული საქონლის დაყოფა კატეგორიებად, რომელზეც გავრცელდა საგადასახადო მონიტორინგის დეპარტამენტის მასალებზე დაყრდნობით გაანგარიშებული ფასნამატები (სპორტულ შარვლებზე 55%, სპორტულ ზედაზე 96% სპორტულ ორეულზე 98%, სხვა საქონელზე საშუალო ფასნამატი 59%), შედეგად შემოწმებით დამატებით დღგ-ით დასაბეგრმა ბრუნვამ შეადგინა 1 081 202 ლარი, ხოლო საშემოსავლო გადასახადით დასაბეგრი შემოსავალი გაიზარდა ჯამში 883 611 ლარით. აღნიშნულის გათვალისწინებით პირს დაერიცხა დღგ, საშემოსავლო გადასახადი და ჯარიმა საქართველოს საგადასახადო კოდექსის 275-ე მუხლის შესაბამისად. \nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-2 ნაწილის მიხედვით, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში. \nსადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 136-ე მუხლის მე-3 ნაწილზე, რომლის თანახმად, გადასახადის გადამხდელი ვალდებულია სრულად აღრიცხოს თავის საქმიანობასთან დაკავშირებული ყველა ოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 49-ე მუხლის პირველი ნაწილის „ე“ ქვეპუნქტის თანახმად, ამ კოდექსის დებულებათა გათვალისწინებით საგადასახადო ორგანოებს თავიანთი კომპეტენციის ფარგლებში და საქართველოს კანონმდებლობით დადგენილი წესით უფლება აქვთ დამოუკიდებლად განსაზღვრონ გადასახადის გადამხდელის საგადასახადო ვალდებულების მოცულობა საგადასახადო ორგანოში არსებული ინფორმაციით (მათ შორის, გადასახადის გადამხდელის დანახარჯების შესახებ) ან შედარების მეთოდით – სხვა ამგვარი გადასახადის გადამხდელების შესახებ ინფორმაციის ანალიზის საფუძველზე, თუ გადასახადის გადამხდელი არ წარადგენს საგადასახადო კონტროლის განსახორციელებლად საჭირო სააღრიცხვო დოკუმენტაციას ან დადგენილი წესის დარღვევით აწარმოებს ბუღალტერიას, აგრეთვე ამ კოდექსით გათვალისწინებულ სხვა შემთხვევებში. \nამავე კოდექსის 61-ე მუხლის მე-3 ნაწილის თანახმად, საგადასახადო ორგანო უფლებამოსილია პირს დაარიცხოს გადასახადი თავის ხელთ არსებული ინფორმაციის საფუძველზე, თუ პირი მას არ წარუდგენს გადასახადის დასარიცხად საჭირო ინფორმაციას.\nსაქართველოს საგადასახადო კოდექსის 73-ე მუხლის მე-5 ნაწილის მიხედვით, საგადასახადო ორგანოს უფლება აქვს, პირის საგადასახადო ვალდებულებები განსაზღვროს არაპირდაპირი მეთოდების გამოყენებით (აქტივების სიდიდის, საოპერაციო შემოსავლებისა და ხარჯების, პირის შესახებ ინფორმაციის მისი საქმიანობის სხვა საგადასახადო პერიოდთან ან სხვა ამგვარი გადასახადის გადამხდელის შესახებ მონაცემების შედარების, აგრეთვე სხვა მსგავსი ინფორმაციის ანალიზის საფუძველზე):\nა) თუ პირს არ აქვს სააღრიცხვო დოკუმენტაცია ან სააღრიცხვო დოკუმენტაციით შეუძლებელია დაბეგვრის ობიექტის დადგენა. \nბ) ერთზე მეტი ნებისმიერი შემდეგი პირობის არსებობისას:\nბ.ა) ადგილი აქვს პირის აქტივების დაუსაბუთებელ ზრდას;\nბ.ბ) პირის მიერ ეკონომიკური საქმიანობისათვის ან/და პირადი მოხმარებისათვის\nგაწეული ხარჯი აჭარბებს დეკლარირებულ შემოსავალს;\nბ.გ) მიმდინარე საგადასახადო კონტროლის ღონისძიებების შედეგად საგადასახადო შემოწმების დაწყების შესახებ საგადასახადო ორგანოს შესაბამისი აქტით განსაზღვრულ შესამოწმებელ პერიოდში გამოვლენილია პირის მიერ საგადასახადო სამართალდარღვევის ჩადენის ორი ან მეტი შემთხვევა;\nბ.დ) გამოვლენილია არსებითი სხვაობა პირის მიერ საგადასახადო ორგანოსათვის წარდგენილ/დეკლარირებულ დაბეგვრასთან დაკავშირებულ მონაცემებსა და მიმდინარე საგადასახადო კონტროლის ღონისძიებების შედეგად ფაქტობრივად დაფიქსირებულ მონაცემებს შორის.\nსაქართველოს საგადასახადო კოდექსის 158-ე მუხლის პირველი ნაწილის თანახმად, დღგ-ით დასაბეგრ პირად (შემდგომ − დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა.\nსაქართველოს საგადასახადო კოდექსის 159-ე მუხლის პირველი ნაწილის „ა“ და „ბ“ ქვეპუნქტების თანახმად, დღგ-ით დასაბეგრი ოპერაციაა დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება/მომსახურების გაწევა.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად:\n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nამავე კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაქართველოს საგადასახადო კოდექსის 79-ე მუხლის „ა“ ქვეპუნქტის თანახმად, საშემოსავლო გადასახადის გადამხდელია რეზიდენტი ფიზიკური პირი.\nსაქართველოს საგადასახადო კოდექსის მე-80 მუხლის პირველი ნაწილის თანახმად, რეზიდენტი ფიზიკური პირის საშემოსავლო გადასახადით დაბეგვრის ობიექტია დასაბეგრი შემოსავალი, რომელიც განისაზღვრება, როგორც სხვაობა კალენდარული წლის განმავლობაში მიღებულ ერთობლივ შემოსავალსა და ამ პერიოდისათვის ამ კოდექსით გათვალისწინებული გამოქვითვების თანხებს შორის. \nსაქართველოს საგადასახადო კოდექსის მე-100 მუხლის პირველი ნაწილის მიხედვით რეზიდენტის ერთობლივი შემოსავალი შედგება საქართველოში არსებული წყაროდან და საქართველოს ფარგლების გარეთ მიღებული შემოსავლებისაგან.\nსაქართველოს საგადასახადო კოდექსის 102-ე მუხლის პირველი ნაწილის „ა“ ქვეპუნქტის თანახმად, ეკონომიკური საქმიანობით მიღებულ შემოსავლებს განეკუთვნება საქონლის/მომსახურების მიწოდებით მიღებული შემოსავლები. \nსაქართველოს საგადასახადო კოდექსის 105-ე მუხლის პირველი და მეორე ნაწილების მიხედვით: \n1. ერთობლივი შემოსავლიდან გამოიქვითება ყველა ხარჯი, რომელიც დაკავშირებულია მის მიღებასთან, გარდა იმ ხარჯებისა, რომლებიც ამ კოდექსის თანახმად გამოქვითვას არ ექვემდებარება.\n2. თუ ამ კოდექსით სხვა რამ არ არის გათვალისწინებული, ყველა ხარჯი დოკუმენტურად უნდა იყოს დადასტურებული. \nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nშემოსავლების სამსახური ყურადღებას ამახვილებს საგადასახადო შემოწმების აქტით დადგენილ ფაქტობრივ გარემოებაზე, რომლის მიხედვითაც, გადასახადის გადამხდელს არ ჰქონდა ნაწარმოები ბუღალტრული აღრიცხვა. აღნიშნულიდან გამომდინარე, ვინაიდან წარმოდგენილი ინფორმაცია არ იძლეოდა დაბეგვრის ობიექტის სწორად დადგენის შესაძლებლობას, საგადასახადო ვალდებულებები განისაზღვრა არაპირდაპირი მეთოდის გამოყენებით. ამასთან, გადასახადის გადამხდელთან ჩატარდა მიმდინარე კონტროლის პროცედურები, კერძოდ, საკონტროლო შესყიდვა, რომლითაც დადგენილ იქნა, როგორც საშუალო, ასევე, საქონლის კონკრეტულ კატეგორიებზე დადგენილი შესაბამისი ფასნამატი. აღნიშნულიდან გამომდინარე, შემოწმების მიერ განხორციელდა რეალიზებული საქონლის დაყოფა კატეგორიებად, რომლებზეც გავრცელდა საგადასახადო მონიტორინგის დეპარტამენტის მასალებზე დაყრდნობით გაანგარიშებული ფასნამატი. ამასთან, გასათვალისწინებელია, რომ დოკუმენტური რეალიზაციის სიმცრის გამო ვერ იქნა დადგენილი დოკუმენტური ფასნამატი.\nიმის გათვალისწინებით, რომ გადასახადის გადამხდელი არ აწარმოებდა ბუღალტრულ აღრიცხვას, რამაც შეუძლებელი გახადა დაბეგვრის ობიექტის დადგენა შემოსავლების სამსახური განმარტავს, რომ აუდიტის დეპარტამენტს შეეძლო არაპირდაპირი მეთოდის ფარგლებში კატეგორიებად დაყოფილ რეალიზებულ საქონელზე გაევრცელებინა მიმდინარე კონტროლის პროცედურით დადგენილი ფასნამატი, რამაც გამოიწვია საგადასახადო ვალდებულებების განსაზღვრა დღგ-სა და საშემოსავლო გადასახადში. \nამასთან, საგადასახადო დავის ეტაპზე მომჩივნის მხრიდან არ წარმოდგენილა მისი პოზიციის შესაბამისი რაიმე დოკუმენტაცია/მტკიცებულება, რომელიც შეცვლიდა საგადასახადო შემოწმებით დადგენილ ფაქტობრივ გარემოებებს.\nზემოხსენებულ სამართლებრივი ნორმების, დადგენილი ფაქტობრივი გარემოებებისა და მხარეთა არგუმენტების გათვალისწინებით, შემოსავლების სამსახურმა მიიჩნია, რომ შემოწმებით საგადასახადო ვალდებულებები განსაზღვრულია საგადასახადო კანონმდებლობის შესაბამისად, წარმოდგენილი საჩივარი დაუსაბუთებელია და არ არსებობს საჩივრის დაკმაყოფილების სამართლებრივი საფუძველი.\nსაქართველოს საგადასახადო კოდექსის 304-ე მუხლის საფუძველზე, \nვ ბ რ ძ ა ე ბ:\n1. ი/მ ----- (ს/ნ -----) საჩივარი არ დაკმაყოფილდეს; \n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/749d2f5e-1732-4f4e-8376-4f208d764b16",
        "type": "დოკუმენტი"
    },
    {
        "id": "c847f008-7462-4479-8556-2e20cc751505",
        "title": "ბრძანება №1821",
        "date": "2026-01-29T00:00:00",
        "content": "N 1821\n29 იანვარი 2026\nბრძანება \nსს ,,--------“ (ს/ნ ,,--------“)\n(მის.: ,,--------“)\n2025 წლის 30 დეკემბრის საჩივრის\nდაკმაყოფილებაზე უარის თქმის თაობაზე\nშემოსავლების სამსახურმა დავების განხილვის საბჭოს 2026 წლის 29 იანვრის სხდომაზე (ოქმი №8) განიხილა სს ,,-------“ (ს/ნ ,,-------“) 2025 წლის 30 დეკემბრის №99726/1/2025 საჩივარი, შემოსავლების სამსახურის აუდიტის დეპარტამენტის 2025 წლის 17 დეკემბრის №094-44 საგადასახადო მოთხოვნასთან დაკავშირებით.\nსადავო საკითხები:\n1.გადასახადის გადამხდელი არ ეთანხმება არალეგალური ოპერაციებისგან საგადახდო ბარათის უსაფრთხოების მომსახურების დღგ-ით დაბეგვრას. განმარტავს, რომ ბანკი მომხმარებლებს სთავაზობს საგადახდო ბარათის დაცვის მომსახურებას, რომლის ფარგლებში ბარათის მფლობელებს უნაზღაურებს მესამე პირის მიერ ბარათის არალეგალური გამოყენების შედეგად მიყენებულ ზიანს, წინასწარ გაცხადებული პირობების შესაბამისად. ბართის დაცვის მომსახურების გაწევის პერიოდში ბანკის მიერ ანაზღაურებას ექვემდებარება ბარათით შესრულებული არალეგალური გადახდის ან/და განაღდების ოპერაციების თანხა, ბარათის დაცვის მომსახურების შესაბამისი ტიპით გათვალისწინებული ასანაზღაურებელი თანხის ფარგლებში. ასანაზღაურებელი თანხის მაქსიმალური ოდენობა განსხვავებულია და დამოკიდებულია ბარათისა და ჩატარებული ოპერაციის ტიპზე. ამ მიზნებისთვის საბანკო ოპერაციები იყოფა ორ კატეგორიად: ჩიპიან ბარათზე PIN კოდის გარეშე ჩატარებული არალეგალური ოპერაცია და ინტერნეტით ჩატარებული არალეგალური გადახდის ოპერაცია. საქართველოს საგადასახადო კოდექსის მე-15 მუხლის თანახმად, მიუთითებს, რომ ბანკის მიერ კლიენტისათვის გაწეული მომსახურება, კერძოდ გადახდის საშუალების ემისია და მათი მიმოქცევის ორგანიზება-საქონლის/მომსახურების გადახდის, ნაღდი ფულის მიღების, ვალუტის გადაცვლის, ფულადი გზავნილის განხორციელებისა და საქართველოს კანონმდებლობით ნებადართული სხვა ოპერაციების შესრულების უზრუნველყოფა წარმოადგენს კლიენტისათვის გაწეულ ფინანსურ მომსახურებას, რაც ამავე კოდექსის 171-ე მუხლის თანახმად გათავისუფლებულია დღგ-ისგან ჩათვლის უფლების გარეშე. აცხადებს, რომ ბანკის მიერ კლიენტისათვის შეთავაზებული ბარათის - საგადახდო ინსტრუმენტის დაცვის მომსახურება სწორედ ზემოთ აღწერილი ფინანსური ოპერაციის შემადგენელი კომპონენტია - ისინი ერთობლიობაში ქმნიან ობიექტურად ერთ განუყოფელ ეკონომიკურ მთლიანობას, კლიენტის მიერ საბანკო/ფინანსური მომსახურების მიღებას გარკვეული წინასწარ შეთანხმებული დაცვის/ზიანის ანაზღაურების გარანტიის პირობებით, რადგან აღნიშნული სერვისით სარგებლობის პირობებში კლიენტი დაცულია საგადახდო ინსტრუმენტის - საბანკო პლასტიკური ბარათის არალეგალური გამოყენების შედეგად მიღებული ზიანისაგან, წინასწარ შეთანხმებული ლიმიტის ფარგლებში. შესაბამისად, ამ ოპერაციებით მიღებული საკომისიო წარმოადგენს ფინანსური სერვისის ღირებულების ნაწილს და ექვემდებარება დღგ-ისგან ჩათვლის უფლების გარეშე გათავისუფლებას. შესაბამისად, ამ ნაწილში განხორციელებული დარიცხვა უსაფუძვლოა და ექვემდებარება გაუქმებას. \n2. გადასახადის გადამხდელი არ ეთანხმება ერთობლივი შემოსავლიდან გამოსაქვითი ხარჯების შემცირების საფუძველზე მოგების გადასახადში განსაზღვრულ საგადასახადო ვალდებულებებს. აღნიშნავს, რომ საქართველოს პარლამენტთან არსებული ბუღალტრული აღრიცხვის სტანდარტების კომისიის 2000 წლის 6 ნოემბრის დადგენილებით დამტკიცებულია საბანკო დაწესებულებებისათვის ბუღალტრული აღრიცხვის ანგარიშთა გეგმისა და მისი გამოყენების ინსტრუქცია, რომელიც განსაზღვრავს ანგარიშთა გეგმის თითოეული კლასის შინაარსს, აღრიცხვის კრიტერიუმებსა და პრინციპებს. აღნიშნული ინსტრუქციის შესაბამისად მოგება-ზარალის ანგარიშთა გეგმის 85 კლასზე აღირიცხება როგორც შესაძლო (არარეალიზებული) დანაკარგების რეზერვი (8501 ანგარიში, ასევე ბანკის მიერ ფაქტობრივად მიღებული ზიანი/დანაკლისი/ხარჯი (8509 ანგარიში). მიუთითებს, რომ სადავოდაა გამხდარი 8509 ხარჯის ანგარიშზე არსებული ხარჯები, მაშინ როდესაც შემმოწმებელი ერთის მხრივ სადაოდ არ ხდის ზარალის წარმოშობას, ბანკის მიერ ხარჯის ფაქტობრივად გაწევას - ფულადი სახსრების ფაქტობრივ გასვლას. მეორეს მხრივ კი არ გაქვითვის საფუძვლად უთითებს საქართველოს საგადასახადო კოდექსის 105-ე, 106-ე და 109-ე მუხლებს.\nაცხადებს, რომ სადავოდ გამხდარ ხარჯებთან მიმართებით სახეზეა არა მოსალოდნელი ზიანის რეზერვის სახით ხარჯში გაქვითვა, არამედ რეალიზებული საოპერაციო ინციდენტების ფარგლებში ბანკის მიერ მესამე მხარისთვის ანაზღაურების გზით გაწეული ხარჯი, რაც ცალსახად და უპირობოდ მომდინარეობს და დაკავშირებულია ბანკის ეკონომიკურ საქმიანობასთან, კერძოდ: შემოსავლის მიღების მიზნით და მის პროცესში ბანკის მიერ საოპერაციო საქმიანობის ფარგლებში ბანკომატებსა და ე.წ. Pay Box-ებში (გადახდის აპარატებში) აღმოჩენილი დანაკლისები, პლასტიკურ ბარათებზე არალეგალური ოპერაციის თანხის კლიენტისთვის ანაზღაურებით მიღებული ზიანი, ყალბი კუპიურების კომპენსირებით მიღებული ზიანი, პოს-ტერმინალზე შესრულებული არალეგალური ოპერაციის თანხის მერჩანტისათვის და საბანკო მომსახურებისას კლიენტისათვის მიყენებული ზარალის ანაზღაურებით და საგადახდო სისტემის ოპერატორებისთვის მიყენებული ზიანის ფაქტობრივი ანაზღაურებით მიღებული ფაქტობრივი ზარალი.\nაცხადებს, რომ სადაოდ გამხდარი ხარჯები, ბანკის საქმიანობის სპეციფიკიდან გამომდინარე, ცალსახად წარმოადგენს ეკონომიკურ საქმიანობასთან დაკავშირებულ საოპერაციო ზარალს და პირდაპირაა დაკავშირებული შემოსავლის მიღებასთან. სწორედ შემოსავლის მიღების პროცესში გაიწევა აღნიშნული ხარჯები/წარმოიშვება ზარალები. მეორეს მხრივ თითოეული ასეთი ხარჯი დოკუმენტურად დადასტურებულია, რაც მტკიცებულების სახით წარდგენილ იქნა შემოსავლების სამსახურის აუდიტის დეპარტამენტისთვის მათი მოთხოვნის შესაბამისად. ამდენად, მიიჩნევს, რომ ბანკის მიერ სადავოდ გამხდარ ხარჯებთან მიმართებით სრულად კმაყოფილდება ხარჯის გამოქვითვისთვის საგადასახადო კოდექსით დადგენილი მოთხოვნები.\nფაქტობრივი გარემოებები: \nსაქმის მასალებით დგინდება, რომ შემოსავლების სამსახურის აუდიტის დეპარტამენტის 2025 წლის 10 დეკემბრის №27148 ბრძანების საფუძველზე ჩატარდა სს ,,-------“ (ს/ნ ,,-------“ ) საქმიანობის კამერალური საგადასახადო შემოწმება აუდიტის დეპარტამენტის მსხვილ გადამხდელთა ოფისის მიერ 2023 წლის 22 დეკემბრის საგადასახადო რისკის მიმოხილვის ფარგლებში გაცემული რეკომენდაციის შედეგად გამოწვეული საგადასახადო ვალდებულებების სისწორესთან დაკავშირებით 2022 წლის დღგ-ის და მოგების გადასახადებში. საგადასახადო შემოწმების შედეგებზე 2025 წლის 16 დეკემბერს შედგა საგადასახადო შემოწმების აქტი, გამოიცა 2025 წლის 17 დეკემბრის №27736 ბრძანება და ამავე თარიღის №094-44 საგადასახადო მოთხოვნა, რომლის საფუძველზე გადასახადის გადამხდელს დამატებით გადასახდელად განესაზღვრა სულ 682 258 ლარი, მათ შორის გადასახადი 474 776 ლარი, ჯარიმა 69 896 ლარი და საურავი 137 586 ლარი.\nსაგადასახადო შემოწმების აქტის მიხედვით, საგადასახადო ვალდებულებები განსაზღვრულია შემდეგი გარემოებით:\n1.2022 წლის განმავლობაში სს „--------“ კლიენტებს სთავაზობს არალეგალური ოპერაციებისაგან დაცვის მომსახურებას (ბარათის უსაფრთხოების სერვისით სარგებლობისას კლიენტი დაიბრუნებს თანხას იმ შემთხვევაში, თუ მესამე პირმა იგი არალეგალურად გამოიყენა პოს-ტერმინალში, ბანკომატსა თუ ინტერნეტში. მომსახურება ვრცელდება „--------“ -ს ბანკის ყველა ტიპის ბარათზე) და აღნიშნული მომსახურებისთვის იღებს საკომისიო შემოსავლებს. მომსახურება ბანკის მიერ შეფასებულია ფინანსურ მომსახურებად და საქართველოს საგადასახადო კოდექსის 171-ე მუხლის პირველი ნაწილის „ა“ ქვეპუნქტის საფუძველზე არ ხდება მიღებული საკომისიო თანხის დაბეგვრა დღგ-ით.\nგანსახილველ შემთხვევაში, ერთის მხრივ, სს „-------’’ მომხმარებლებს უწევს ფინანსურ მომსახურებას, კერძოდ, მომხმარებელი სარგებლობს ბანკის მიერ გამოშვებული საგადახდო ინსტრუმენტით (საგადახდო ბარათით საქონლის/მომსახურების საფასურის გადახდა, ნაღდი ფულის მიღება, ვალუტის გადაცვლა, ფულადი გზავნილის განხორციელება და საქართველოს კანონმდებლობით ნებადართული სხვა ოპერაციების შესრულება) სს „--------’’ და მომხმარებლებს შორის გაფორმებული ხელშეკრულებების ფარგლებში. მეორეს მხრივ, გარდა საგადახდო ინსტრუმენტით სარგებლობისა, ცალკე, აღნიშნულისგან დამოუკიდებლად დამატებით სთავაზობს საგადახდო ბარათის დაცვის მომსახურებას, რომლის ფარგლებშიც ბარათის მფლობელებს უნაზღაურებს მესამე პირის მიერ ბარათის არალეგალური გამოყენების შედეგად მიყენებულ ზიანს. ამასთან, აღსანიშნავია, რომ ზიანის ანაზღაურება ხორციელდება წინასწარ განსაზღვრული პირობებით და განსაზღვრული ლიმიტის ფარგლებში. აღნიშნულიდან გამომდინარე, არალეგალური ოპერაციებისაგან ბარათის დაცვის მომსახურება არ წარმოადგენს საქართველოს საგადასახადო კოდექსის მე-15 მუხლში ფინანსურ ინსტრუმენტებთან ან/და ფინანსურ ოპერაციებთან დაკავშირებულ მომსახურებას და მის განუყოფელ ნაწილს, ვინაიდან ბანკის საგადახდო ბარათის გამოყენება და კლიენტისათვის აღნიშნული სერვისით სარგებლობა შესაძლებელია არალეგალური ოპერაციებისაგან დაცვის მომსახურების შეთავაზების გარეშე. შესაბამისად, საქართველოს საგადასახადო კოდექსის 171-ე მუხლის პირველი ნაწილის „ა“ ქვეპუნქტით (ჩათვლის უფლების გარეშე დღგ-ისგან გათავისუფლებულია შემდეგი სახის მომსახურების გაწევა: ფინანსური ოპერაციების განხორციელება ან/და ფინანსური მომსახურების გაწევა) გათვალისწინებული შეღავათი ვერ გავრცელდება არალეგალური ოპერაციებისაგან დაცვის მომსახურებაზე და აღნიშნული ოპერაციით მიღებული საკომისიო შემოსავლები ექვემდებარება დღგ-ით დაბეგვრას საქართველოს საგადასახადო კოდექსის 159-ე,160\n1\n,163-ე, 164-ე მუხლების შესაბამისად. შედეგად, პირს დაერიცხა დღგ და ჯარიმა ამავე კოდექსის 275-ე მუხლის თანახმად. ამასთან, აღნიშნულმა საკითხმა გამოიწვია 2022 წლის მოგების გადასახადის კორექტირება (შემცირება). \n2. სს „--------“ ერთობლივი შემოსავლიდან იქვითავს საქართველოს საგადასახადო კოდექსის 109-ე მუხლის მიხედვით სესხების შესაძლო დანაკარგების რეზერვებს. კომპანიას გამოქვითული აქვს ზარალი დანარჩენი აქტივების შესაძლო დანაკარგების მიხედვით, რომელიც მოიცავს დანაკლისებს სალაროსა და ბანკომატებში, ასევე საოპერაციო რისკების მიხედვით გაწეულ ზარალს (ძარცვა-ყაჩაღობა, ბანკის ბრალეულობით კლიენტისთვის მიყენებული ზიანის ანაზღაურება, დაბლოკილი ბარათებით განხორციელებული გადახდების ფარგლებში ბანკის ზარალი, პროვაიდერებისთვის ასანაზღაურებელი ზარალი, გადახდის ოპერაციების ავტორიზაციის შეფერხების დროს წარმოშობილი ზარალი).\nშემოწმებით, ისეთი ზარალები, რა შემთხვევაშიც არ არის დადასტურებული სხვა პირის ბრალეულობა და ზარალი წარმოშობილია ბანკის სხვადასხვა მიზეზით დაკარგული ფულადი სახსრებისგან და სალაროს დანაკლისებისგან, საქართველოს საგადასახადო კოდექსის 105-ე, 106-ე და 109-ე მუხლების მიხედვით არ წარმოადგენს ერთობლივი შემოსავლიდან გამოსაქვით ხარჯს. შესაბამისად, 644 063 ლარის ზარალი არ დაექვემდებარა ერთობლივი შემოსავლიდან გამოქვითვას.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო: \nპირველ სადავო საკითხთან დაკავშირებით, \nშემოსავლების სამსახური მიუთითებს საქართველოს საგადასახადო კოდექსის 158-ე მუხლის პირველ ნაწილზე, რომლის თანახმად, დღგ-ით დასაბეგრ პირად (შემდგომ - დასაბეგრი პირი) განიხილება ნებისმიერი პირი, რომელიც ნებისმიერ ადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, მიუხედავად ამ საქმიანობის მიზნისა და შედეგისა.\nსაქართველოს საგადასახადო კოდექსის 159-ე მუხლის პირველი ნაწილის „ა“ და ,,ბ“ ქვეპუნქტების თანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს ტერიტორიაზე ეკონომიკური საქმიანობის ფარგლებში ანაზღაურების სანაცვლოდ საქონლის მიწოდება/ მომსახურების გაწევა.\nსაქართველოს საგადასახადო კოდექსის 163-ე მუხლის პირველი და მე-2 ნაწილების თანახმად: \n1. საქონლის მიწოდების/მომსახურების გაწევის დღგ-ით დაბეგვრა ხორციელდება საქონლის მიწოდების/მომსახურების გაწევის მომენტში, თუ ამ მუხლით სხვა რამ არ არის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის მიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის გადახდა ხორციელდება ანაზღაურების თანხის გადახდის საანგარიშო პერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული შემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ ამ მუხლით სხვა რამ არ არის გათვალისწინებული, დღგ-ით დასაბეგრი თანხა არის საქონლის მიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-ის გარეშე, საქონლის/მომსახურების ფასთან პირდაპირ დაკავშირებული სუბსიდიის ჩათვლით. აღნიშნული დებულება გამოიყენება საქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაქართველოს საგადასახადო კოდექსის 168-ე მუხლის პირველი ნაწილის თანახმად, დღგ-ის გადამხდელად რეგისტრირებული დასაბეგრი პირი ვალდებულია საგადასახადო ორგანოს წარუდგინოს დღგ-ის დეკლარაცია არაუგვიანეს საანგარიშო პერიოდის მომდევნო თვის 15 რიცხვისა და ამავე ვადაში გადაიხადოს გადასახადი.\nსაქართველოს საგადასახადო კოდექსის 171-ე მუხლის პირველი ნაწილის ,,ა’’ ქვეპუნქტის თანახმად, დღგ-ისგან ჩათვლის უფლების გარეშე გათავისუფლებულია ფინანსური ოპერაციები/ფინანსური მომსახურება. \nსაქართველოს საგადასახადო კოდექსის მე-15 მუხლის პირველი და მე-2 ნაწილების თანახმად:\n1. ფინანსური ინსტრუმენტი არის ნებისმიერი შეთანხმება (ხელშეკრულება), რომელიც წარმოშობს როგორც ერთი პირის ფინანსურ აქტივს, ისე მეორე პირის ფინანსურ ვალდებულებას. იგი მოიცავს: ფულად სახსრებს (ნაღდი და უნაღდო ფორმით), სესხებს (კრედიტებს), სასესხო ვალდებულებებს, თამასუქებსა და ფასიან ქაღალდებს, მათ შორის: კაპიტალში წილებს, აქციებს, ობლიგაციებს და ისეთ დერივატივებს, როგორებიცაა: ოფციონი, ფიუჩერსი, ფორვარდი, სვოპი და სხვა. ფინანსური ინსტრუმენტი მოიცავს აგრეთვე ფულადი გამოსახვის მქონე, საქართველოს კანონმდებლობით დაშვებულ ნებისმიერ შეთანხმებას ორ სუბიექტს (კონტრაგენტს) შორის. ამასთანავე, თუ აღნიშნული შეთანხმების არსებობის პერიოდში მის ნებისმიერ ეტაპზე ამ შეთანხმების შედეგად განხორციელდა საქონლის ან/და მომსახურების მიწოდება, გარდა ფინანსური ოპერაციებისა და მომსახურების მიწოდებისა, ამ ფინანსური ინსტრუმენტის მფლობელ სუბიექტებს შორის ან/და მესამე პირებისთვის/მესამე პირებისგან, ასეთი მიწოდების მომენტიდან იგი აღარ ითვლება ფინანსურ ინსტრუმენტად.\n2. ფინანსურ მომსახურებად/ოპერაციად განიხილება: \nა) ყველა სახის ანგარიშის (მათ შორის, მიმდინარე, ანგარიშსწორების, სადეპოზიტო, საბროკერო და სხვა ანგარიშის) გახსნა, განკარგვა, დახურვა, აგრეთვე ნებისმიერი საგადახდო ინსტრუმენტით სარგებლობა, მათ შორის, საგადახდო სისტემაში ტრანსფერორდერის დამუშავება/შესრულება, კლირინგი და ანგარიშსწორება ნაღდი ან უნაღდო ფორმით (მათ შორის, საინკასაციო მომსახურება);\nბ) ფინანსური ინსტრუმენტის მიმოქცევა და მიმოქცევასთან დაკავშირებული ოპერაციები ნაღდი და უნაღდო ფორმით და ნებისმიერი საგადახდო ინსტრუმენტით სარგებლობა;\nგ) კრედიტის (სესხის) აღება/გაცემა/გადაცემა, სინდიცირება, სტრუქტურირება, მართვა და განკარგვა, მათ შორის, კრედიტის (სესხის) უზრუნველსაყოფად განხორციელებული ქმედებები (ქონების/აქტივის დაგირავება, საკრედიტო რისკის მესამე პირზე ნაწილობრივ ან მთლიანად გადაყიდვა, გარანტიების ან ანალოგიური შინაარსის ფინანსური ინსტრუმენტების გაცემა/დამოწმება/მართვა/განკარგვა ან ასეთი ინსტრუმენტის შეძენა/მის ბენეფიციარად ყოფნა), კრედიტის (სესხის) მომსახურება (საპროცენტო სარგებლისა და ძირის გადახდა) და კრედიტზე (სესხზე) საპროცენტო სარგებლისა და კრედიტის (ძირის) დაფარვის მიღება, აგრეთვე ფაქტორინგი;\nდ) კაპიტალში წილის, აქციის, ობლიგაციის, სერტიფიკატის, თამასუქისა და სხვა ფასიანი ქაღალდების გამოშვებასთან, შეძენასთან, მიმოქცევასთან ან/და მიწოდებასთან (მათ შორის, მომავალში) დაკავშირებული ოპერაციები, მათ შორის, მათი მიმოქცევის უზრუნველყოფა;\nე) ფულადი სახსრების, ფასიანი ქაღალდის ან/და სხვა ფინანსური ინსტრუმენტის ემისია, მართვა (მათ შორის, საპენსიო და საინვესტიციო ფონდების ან დანაზოგთა სხვა კოლექტიური და ინდივიდუალური სქემების ფორმირება, მათში ფინანსური ინსტრუმენტების აკუმულირება, „ნებაყოფლობითი კერძო პენსიის შესახებ“ საქართველოს კანონის შესაბამისად აქტივების მმართველი კომპანიის, მზღვეველისა და საპენსიო კომპანიის საქმიანობა), განკარგვა, განთავსება (მათ შორის, მესამე პირებთან, გარანტირებულ და არაგარანტირებულ საფუძვლებზე), ნომინალურ მფლობელობაში მიღება/გადაცემა, სესხება/გასესხება დროებით (რეპოს) საფუძველზე, ადმინისტრირება, მათ შორის, რეგისტრაცია (რეესტრის ფორმირება/წარმოება), გადაცემა, დაბლოკვა/განბლოკვა, დატვირთვა/ განტვირთვა, სხვა დეპოზიტარული (მათ შორის, სპეციალური დეპოზიტარის) და კასტოდიანური (შენახვა და აღრიცხვის წარმოება) ოპერაციები, მათი სამართლიანი ღირებულების დადგენა, აგრეთვე ფინანსური გირაოს გაცემა/მიღება/მართვა;\nვ) ფინანსური ინსტრუმენტით გარიგების პირობებისა და ანგარიშსწორების გარანტად (მათ შორის, მესამე მხარედ) გამოსვლა;\nზ) კორპორატიული ოპერაციები, კერძოდ, აქციის და კაპიტალში წილის დანაწევრება, კონსოლიდაცია, კაპიტალის გაზრდა/შემცირება (მათ შორის, კაპიტალის გაზრდაში მონაწილეობის უფლებების ემისია, შეძენა/გასხვისება და მიმოქცევა), ორი ან ორზე მეტი იურიდიული პირის შერწყმა/იურიდიული პირის ორ ან ორზე მეტ იურიდიულ პირად დაყოფა, ლიკვიდაცია, დივიდენდის დარიცხვასთან/აღრიცხვასთან და გადახდასთან დაკავშირებული მომსახურება (ფულადი ან კანონით დაშვებული ნებისმიერი სხვა ფორმით);\nთ) დაზღვევა ან/და გადაზღვევა, თანმდევი მომსახურებების ჩათვლით, რომელსაც სადაზღვევო ბროკერი ან/და სადაზღვევო აგენტი ახორციელებს;\nი) საგადახდო მომსახურების პროვაიდერისა და საგადახდო სისტემის ოპერატორის მომსახურება „საგადახდო სისტემისა და საგადახდო მომსახურების შესახებ“ საქართველოს კანონის შესაბამისად;\nკ) ამ ნაწილით გათვალისწინებულ რომელიმე ფინანსურ მომსახურებასთან/ოპერაციასთან უშუალოდ დაკავშირებული მომსახურება. \nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nგადასახადის გადამხდელი მიუთითებს საქართველოს ეროვნული ბანკის პრეზიდენტის 2020 წლის 2 სექტემბრის 155/04 ბრძანებით დამტკიცებულ საბარათე ინსტრუმენტების შესახებ დებულებაზე, რომელიც განსაზღვრავს ემიტენტის გამოშვებისა და მომსახურების წესს, ემიტენტსა და საბარათე ინსტრუმენტის მფლობელს შორის გასაფორმებელი ხელშეკრულების ძირითად პირობებს და ამ ხელშეკრულებაში გასათვალისწინებელ ვალდებულებებსა და პასუხისმგებლობებს. აღნიშნული დებულებით საგადახდო ბარათი განმარტებულია, როგორც ემიტენტის მიერ გამოშვებული ელექტრონული საგადახდო ინსტრუმენტის კატეგორია, რომლის საშუალებით გადამხდელს შეუძლია განახორციელოს საბარათე ოპერაციის ინიცირება.\nგადამხდელი აღნიშნავს, რომ ბანკის მიერ კლიენტისთვის გაწეული მომსახურება, კერძოდ, გადახდის საშუალების ემისია და მათი მიმოქცევის ორგანიზება-საქონლის/მომსახურების გადახდის, ნაღდი ფულის მიღების, ვალუტის გადაცვლის, ფულადი გზავნილის განხორციელებისა და საქართველოს კანონმდებლობით ნებადართული სხვა ოპერაციების შესრულების უზრუნველყოფა წარმოადგენს კლიენტისთვის გაწეულ ფინანსურ მომსახურებას. ბანკის მიერ კლიენტისთვის შეთავაზებული ბარათის - საგადახდო ინსტრუმენტის დაცვის მომსახურება სწორედ ზემოთ აღწერილი ფინანსური ოპერაციის შემადგენელი კომპონენტია - ისინი ერთობლიობაში ქმნიან ობიექტურად ერთ განუყოფელ ეკონომიკურ მთლიანობას, კლიენტის მიერ საბანკო/ფინანსური მომსახურების მიღებას გარკვეული წინასწარ შეთანხმებული დაცვის/ზიანის ანაზღაურების გარანტიის პირობებით, რადგან აღნიშნული სერვისით სარგებლობის პირობებში კლიენტი დაცულია საგადახდო ინსტრუმენტის - საბანკო პლასტიკური ბარათის არალეგალური გამოყენების შედეგად მიღებული ზიანისაგან, წინასწარ შეთანხმებული ლიმიტის ფარგლებში. შესაბამისად, მიაჩნია, რომ აღნიშნული ოპერაციებიდან მიღებული საკომისიო წარმოადგენს ფინანსური სერვისის ღირებულების ნაწილს და გათავისუფლებულია დღგ-ისგან ჩათვლის უფლების გარეშე.\nდადგენილი ფატობრივი გარემოების მიხედვით, სს „--------’’ კლიენტებს სთავაზობს არალეგალური ოპერაციებისაგან დაცვის მომსახურებას. კერძოდ, ბარათის უსაფრთხოების სერვისით სარგებლობისას კლიენტი უკან დაიბრუნებს დაკარგულ თანხას იმ შემთხვევაში, თუ მისი ბარათი მესამე პირმა არალეგალურად გამოიყენა პოს-ტერმინალში, ბანკომატსა თუ ინტერნეტში. აღნიშნული მომსახურებისთვის ბანკი იღებს საკომისიო შემოსავლებს. აღნიშნული მომსახურება ბანკის მიერ შეფასებულია ფინანსურ მომსახურებად და არ ხდება მიღებული საკომისიო თანხის დღგ-ით დაბეგვრა.\nშემოსავლების სამსახური განმარტავს, რომ განსახილველ შემთხვევაში, ერთის მხრივ, სს „-------’’ მომხმარებლებს უწევს ფინანსურ მომსახურებას, კერძოდ, მომხმარებელი სარგებლობს ბანკის მიერ გამოშვებული საგადახდო ინსტრუმენტით (საგადახდო ბარათით საქონლის/მომსახურების საფასურის გადახდა, ნაღდი ფულის მიღება, ვალუტის გადაცვლა, ფულადი გზავნილის განხორციელება და საქართველოს კანონმდებლობით ნებადართული სხვა ოპერაციების შერულება) სს „-------’’ და მომხმარებლებს შორის გაფორმებული ხელშეკრულებების ფარგლებში. მეორეს მხრივ, გარდა საგადახდო ინსტრუმენტით სარგებლობისა, ცალკე, აღნიშნულისგან დამოუკიდებლად დამატებით სთავაზობს საგადახდო ბარათის დაცვის მომსახურებას, რომლის ფარგლებშიც ბარათის მფლობელებს უნაზღაურებს მესამე პირის მიერ ბარათის არალეგალური გამოყენების შედეგად მიყენებულ ზიანს. ამასთან, აღსანიშნავია, რომ ზიანის ანაზღაურება ხორციელდება წინასწარ განსაზღვრული პირობებით და განსაზღვრული ლიმიტის ფარგლებში.\nაღნიშნულიდან გამომდინარე, შემოსავლების სამსახურმა მიიჩნია, რომ არალეგალური ოპერაციებისაგან დაცვის მომსახურება არ წარმოადგენს ფინანსურ ინსტრუმენტებთან ან/და ფინანსურ ოპერაციებთან დაკავშირებულ მომსახურებას და მის განუყოფელ ნაწილს, ვინაიდან ბანკის საგადახდო ბარათის გამოყენება და კლიენტისათვის აღნიშნული სერვისით სარგებლობა შესაძლებელია არალეგალური ოპერაციებისაგან დაცვის მომსახურების შეთავაზების გარეშე. შესაბამისად, აუდიტის დეპარტამენტის მიერ მართლზომიერად განხორციელდა არალეგალური ოპერაციებისაგან დაცვის მომსახურებაზე, კერძოდ, ბარათის უსაფრთხოების სერვისით მიღებული საკომისიო თანხების დაბეგვრა დამატებული ღირებულების გადასახადით.\nზემოაღნიშნული სამართლებრივი ნორმებისა და ფაქტობრივი გარემოებების გათვალისწინებით, შემოსავლების სამსახურმა მიიჩნია, რომ აღნიშნულ ნაწილში შემოწმებით საგადასახადო ვალდებულებების განსაზღვრა შეესაბამება კანონმდებლობის მოთხოვნებს, გადასახადის გადამხდელის საჩივარი დაუსაბუთებელია და არ უნდა დაკმაყოფილდეს.\nმე-2 სადავო საკითხთან დაკავშირებით\n შემოსავლების სამსახური მიუთითებს საქართველოს საგადასახადო კოდექსის 105-ე მუხლის პირველ ნაწილზე, რომლის თანახმად, ერთობლივი შემოსავლიდან გამოიქვითება ყველა ხარჯი, რომელიც დაკავშირებულია მის მიღებასთან, გარდა იმ ხარჯებისა, რომლებიც ამ კოდექსის თანახმად გამოქვითვას არ ექვემდებარება. \nამავე მუხლის მე-2 ნაწილის თანახმად, თუ ამ კოდექსით სხვა რამ არ არის გათვალისწინებული, ყველა ხარჯი დოკუმენტურად უნდა იყოს დადასტურებული.\nსაქართველოს საგადასახადო კოდექსის 106-ე მუხლის თანახმად, ერთობლივი შემოსავლიდან არ გამოიქვითება: \nა) ის ხარჯები, რომლებიც არ არის დაკავშირებული ეკონომიკურ საქმიანობასთან, გარდა:\nა.ა) ამ კოდექსის 117-ე მუხლით გათვალისწინებული შემთხვევისა;\nა.ბ) საჯარო სამართლის იურიდიული პირის მიერ სახელმწიფოსათვის ან/და მუნიციპალიტეტისათვის საქონლის უსასყიდლოდ მიწოდების ან/და მომსახურების უსასყიდლოდ გაწევის შემთხვევისა;\nბ) გართობაზე გაწეული ხარჯები, გარდა იმ შემთხვევისა, როდესაც გადასახადის გადამხდელი ახორციელებს გართობითი ხასიათის ეკონომიკურ საქმიანობას და ხარჯები გაწეულია ასეთი საქმიანობის ფარგლებში;\nგ) ფიზიკური პირის მიერ პირადი მოხმარებისათვის გაწეული ხარჯები, ლატარიებიდან, კაზინოებიდან (სამორინეებიდან), აზარტული ან სხვა მომგებიანი თამაშობებიდან მიღებულ მოგებებთან დაკავშირებული ხარჯები ან ხელფასის სახით შემოსავლის მიღებასთან დაკავშირებული ხარჯები;\nდ) მოგების გადასახადის ან საშემოსავლო გადასახადის გადახდისაგან გათავისუფლებული შემოსავლების მიღებასთან დაკავშირებული ხარჯები, გარდა ამ მუხლის შენიშვნით გათვალისწინებული შემთხვევისა;\nე) იმ საქონელზე/მომსახურებაზე გაწეული ხარჯი, რომელიც მოგების გადასახადის მიზნებისათვის არ ითვლება მიწოდებად ან რომლის მიწოდებისას შესაბამისი შემოსავალი/საბაზრო ფასი ამ კოდექსის მე- 100 მუხლის მე-4 ნაწილის შესაბამისად არ ექვემდებარება ერთობლივ შემოსავალში ასახვას, გარდა იმავე ნაწილის „ბ“ ქვეპუნქტით გათვალისწინებული შემთხვევისა; \nვ) მიკრო ბიზნესის სტატუსის მქონე ფიზიკური პირისაგან შეძენილ საქონელზე/მომსახურებაზე გაწეული ხარჯი, გარდა იმ შემთხვევისა, როდესაც ამ სტატუსის მქონე პირის მიერ საქონლის მიწოდებით/მომსახურების გაწევით მიღებული შემოსავალი საერთო წესით იბეგრება ან საქონლის მიწოდებისას/შეძენისას გამოწერილია სასაქონლო ზედნადები/საქართველოს ფინანსთა მინისტრის მიერ დადგენილი ფორმის დოკუმენტი;\nთ) ფიქსირებული გადასახადის გადამხდელის სტატუსის მქონე პირისგან ფიქსირებული გადასახადით დასაბეგრი საქმიანობის (გარდა ამ კოდექსის 953 მუხლის პირველი ნაწილის „ბ“ ქვეპუნქტით გათვალისწინებული განაკვეთით დასაბეგრი საქმიანობისა) ფარგლებში შეძენილ საქონელზე/მომსახურებაზე გაწეული ხარჯი; \nი) ფიქსირებული გადასახადის გადამხდელის სტატუსის მქონე პირის მიერ ფიქსირებული გადასახადით დასაბეგრ საქმიანობასა და დამატებით განხორციელებულ საქმიანობას შორის გაუმიჯნავი ხარჯები.\nშესამოწმებელ პერიოდში მოქმედი საქართველოს საგადასახადო კოდექსის 109-ე მუხლის მე-2 ნაწილის თანახმად, ბანკები და საკრედიტო კავშირები, კომერციული ბანკების მიერ აქტივების კლასიფიკაციისა და შესაძლო დანაკარგების რეზერვების შექმნისა და გამოყენების შესახებ საქართველოს ეროვნული ბანკის მიერ დადგენილი წესით, ახორციელებენ ამავე წესით განსაზღვრული სესხების შესაძლო დანაკარგების რეზერვების გამოქვითვას.\nდადგენილი ფაქტობრივი გარემოების მიხედვით, გადამხდელს გამოქვითული აქვს ზარალი დანარჩენი აქტივების შესაძლო დანაკარგების მიხედვით, რომელიც მოიცავს სალაროსა და ბანკომატებში დანაკლისებს და საოპერაციო რისკების მიხედვით გაწეულ ზარალს (ძარცვა-ყაჩაღობა, ბანკის ბრალეულობით კლიენტისთვის მიყენებული ზიანის ანაზღაურება, დაბლოკილი ბარათებით განხორციელებული გადახდების ფარგლებში ბანკის ზარალი, პროვაიდერებისთვის ასანაზღაურებელი ზარალი, გადახდის ოპერაციების ავტორიზაციის შეფერხების დროს წარმოშობილი ზარალი). ისეთი ზარალები, რა შემთხვევაშიც არ არის დადასტურებული სხვა პირის ბრალეულობა და ზარალი წარმოშობილია ბანკის სხვადასხვა მიზეზით დაკარგული ფულადი სახსრებისგან და სალაროს დანაკლისებისგან, შემოწმებთ არ ჩაითვალა ერთობლივი შემოსავლიდან გამოსაქვით ხარჯად.\nზემოაღნიშნული სამართლებრივი ნორმების, ფაქტობრივი გარემოებებისა და საქმეში არსებული მასალების გათვალისწინებით, შემოსავლების სამსახური განმარტავს, რომ საქართველოს საგადასახადო კოდექსის 105-ე და 106-ე მუხლები განსაზღვრავს ხარჯების კატეგორიას, რომელიც ერთობლივი შემოსავლიდან გამოქვითვას არ ექვემდებარება. განსახილველ შემთხვევაში დადგენილია, რომ გადასახადის გადამხდელს №8509 ანგარიშზე თავმოყრილი აქვს ბანკის მიერ სხვადასხვა მიზეზით დაკარგული ფულადი სახსრები და სალაროს დანაკლისები, რომელიც საქართველოს საგადასახადო კოდექსის ნორმების გათვალისწინებით ერთობლივი შემოსავლიდან გამოსაქვით ხარჯს არ წარმოადგენს. ამდენად, შემოსავლების სამსახურმა მიიჩნია, რომ ერთობლივი შემოსავლიდან გამოსაქვითი ხარჯის შემცირება და შესაბამისად, საგადასახადო ვალდებულებების განსაზღვრა შესაბამისობაშია კანონმდებლობის მოთხოვნებთან, გადასახადის გადამხდელის საჩივარი დაუსაბუთებელია და არ უნდა დაკმაყოფილდეს.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ:\n1. სს ,,-------“ (ს/ნ ,,-------“ ) საჩივარი არ დაკმაყოფილდეს;\n2.აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი №64), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/c847f008-7462-4479-8556-2e20cc751505",
        "type": "დოკუმენტი"
    },
    {
        "id": "1b198591-6d57-40a3-afae-4c3ebf779b0e",
        "title": "ბრძანება №23623/2/2024",
        "date": "2026-01-30T00:00:00",
        "content": "№23623/2/2024 \n30 იანვარი 2026 \nგ ა დ ა წ ყ ვ ე ტ ი ლ ე ბ ა\nმომჩივანი:\n (უსფ) შპს ---ში (ს/ნ ---)\nმოპასუხე: \nაუდიტის დეპარტამენტი\nსაქართველოს ფინანსთა სამინისტროსთან არსებულმა დავების განხილვის საბჭომ, 25.12.2025 და 29.01.2026 წელს განიხილა და მიიღო გადაწყვეტილება (უსფ) შპს --- საქართველოშის 2.08.2024 წელს რეგისტრირებულ საჩივარზე (რეგისტრაციის №23623/2/2024).\nდავის საგანი: \nდღგ-ით დასაბეგრი ოპერაციის თანხის განსაზღვრა, როგორც ლარში, ასევე უცხოურ ვალუტაში მიღებული/მისაღები ჯამური საკომპენსაციო თანხის მიხედვით ოპერაციის განხორციელების დღისთვის ოფიციალურად დადგენილი გაცვლითი კურსის შესაბამისად.\nგასაჩივრებული გადაწყვეტილება: \n1. აუდიტის დეპარტამენტის 5.06.2024 წლის №006-257 საგადასახადო მოთხოვნა;\n2. შემოსავლების სამსახურის 22.07.2024 წლის №17217 ბრძანება.\nდარიცხული თანხა: 2 224 573.35 ლარი. \nმათ შორის: \nდღგ - 2 222 351\nსაურავი - 2 222.35 \nფაქტების აღწერა/დარიცხვის საფუძვლები \nკომპანიის საქმიანობაა ინფრასტრუქტურული სამშენებლო პროექტების განხორციელება საქართველოში. აუდიტის დეპარტამენტის მსხვილ გადამხდელთა ოფისის 12.10.2023 წლის რისკის მიმოხილვის დასკვნით გაცემული რეკომენდაციების (საკითხების) საფუძველზე დღგ-ის დეკლარაციებში დასაბეგრი ბრუნვის სისწორის განსაზღვრის მიზნით 1.01.2023 წლიდან 31.01.2024 წლის ჩათვლით საანგარიშო პერიოდებზე, აუდიტის დეპარტამენტის 26.03.2024 წლის №6546 და 29.04.2024 წლის №9897 ბრძანებების საფუძველზე, განხორციელდა კომპანიის საქმიანობის კამერალური საგადასახადო შემოწმება. \nშემოწმების შედეგები აისახა 3.06.2024 წლის საგადასახადო შემოწმების აქტში, რომლის საფუძველზე გამოიცა აუდიტის დეპარტამენტის 4.06.2024 წლის №13248 ბრძანება და 5.06.2024 წლის №006-257 საგადასახადო მოთხოვნა. აღნიშნული აქტები გასაჩივრდა შემოსავლების სამსახურში, რომლის 22.07.2024 წლის №17217 ბრძანებით საჩივარი არ დაკმაყოფილდა, რაც გასაჩივრდა საქართველოს ფინანსთა სამინისტროსთან არსებულ დავების განხილვის საბჭოში. \nდავების განხილვის საბჭო \nმხარეთა არგუმენტაციისა და წარმოდგენილი დოკუმენტაციის განხილვის შემდეგ საბჭომ მიიჩნია, რომ საჩივარი უნდა დარჩეს განუხილველი შემდეგ გარემოებათა გამო: \nსაგადასახადო კოდექსის 301-ე მუხლის „ო“ ქვეპუნქტის თანახმად, დავის განმხილველი ორგანო საჩივარს არ განიხილავს, თუ გასაჩივრებულ საგადასახადო დავალიანებაზე გაფორმდა საგადასახადო შეთანხმება. საქართველოს მთავრობის 2025 წლის 30 დეკემბრის №2302 განკარგულების საფუძველზე, მომჩივანსა და შემოსავლების სამსახურს შორის 2026 წლის 22 იანვარს გაფორმებული №26/20 საგადასახადო შეთანხმების მიხედვით, გადასახადის გადამხდელს, 2025 წლის 14 ივლისის მდგომარეობით, პირადი აღრიცხვის ბარათზე საგადასახადო დავალიანების თანხა განესაზღვრა 1 000 000 ლარით. \nზემოაღნიშნულიდან გამომდინარე, ვინაიდან მომჩივანსა და შემოსავლების სამსახურს შორის გასაჩივრებულ საგადასახადო დავალიანებაზე გაფორმდა საგადასახადო შეთანხმება, საბჭო მიიჩნევს, რომ სახეზეა საჩივრის განუხილველად დატოვების საგადასახადო კოდექსის 301-ე მუხლის „ო“ ქვეპუნქტით გათვალისწინებული საფუძველი. \nსაბჭომ იხელმძღვანელა საქართველოს საგადასახადო კოდექსის 304-ე მუხლის პირველი ნაწილის „დ“ ქვეპუნქტით და გადაწყვიტა: \n1. საჩივარი დარჩეს განუხილველი; \n2. გადაწყვეტილება შეიძლება გასაჩივრდეს თბილისის საქალაქო სასამართლოში (თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/1b198591-6d57-40a3-afae-4c3ebf779b0e",
        "type": "დოკუმენტი"
    },
    {
        "id": "06ee8901-9e6d-4945-b812-51723f7152bd",
        "title": "ბრძანება №1900",
        "date": "2026-01-30T00:00:00",
        "content": "N 1900\n30 იანვარი 2026\nბ რ ძ ა ნ ე ბ ა\nი/მ ----- (ს/ნ -----) (მის.:-----)\n2026 წლის 9 იანვრის საჩივრის\nდაკმაყოფილებაზე უარის თქმის თაობაზე.\nშემოსავლების სამსახურმა დავების განხილვის საბჭოს 2026 წლის 28 იანვრის სხდომაზე (ოქმი N 7) განიხილა ი/მ ----- პ/ნ----- 2026 წლის 9 იანვრის N 99835/1/2026 საჩივარი, შემოსავლების სამსახურის აუდიტის დეპარტამენტის 2025 წლის 15 დეკემბრის N 021-141 საგადასახადო მოთხოვნასთან დაკავშირებით.\nსადავო საკითხი:\nგადასახადის გადამხდელი განმარტავს, რომ სამართალდარღვევა გამოწვეულია დღგ-ის გადამხდელად სავალდებულო რეგისტრაციის თაობაზე ინფორმაციის არქონით და წარმოადგენს კეთილსინდისიერ გადამხდელს. აქედან გამომდინარე ითხოვს შემოწმების მიერ შეფარდებული სანქციის გაუქმებას.\nფაქტობრივი გარემოებები:\nსაქმის მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 17 ოქტომბრის N 22229 ბრძანების საფუძველზე ჩატარდა ი/მ ----- (ს/ნ -----) საქმიანობის კამერალური საგადასახადო შემოწმება 2022 წლის პირველი იანვრიდან 2025 წლის პირველ სექტემბრამდე საანგარიშო პერიოდების დღგ-ის გადამხდელად სავალდებულო რეგისტრაციის სისწორის განსაზღვრის მიზნით. შემოწმების შედეგებზე 2025 წლის 10 დეკემბერს შედგენილ იქნა საგადასახადო შემოწმების აქტი, გამოიცა 2025 წლის 15 დეკემბრის N 27467 ბრძანება და ამავე თარიღის N 021-141 საგადასახადო მოთხოვნა, რომლის მიხედვით გადასახადის გადამხდელს დამატებით გადასახდელად განესაზღვრა სულ 26 307 ლარი, მათ შორის, გადასახადი 16 468 ლარი, ჯარიმა 4 909 ლარი, საურავი 4 930 ლარი.\nსაგადასახადო შემოწმების აქტის მიხედვით საგადასახადო ვალდებულებები განსაზღვრულია შემდეგი გარემოებებით:\nი/მ ----- გადასახადის გადამხდელად რეგისტრირებულია 2021 წლის 9 აპრილს. მცირე ბიზნესის სტატუსი კი მინიჭებული აქვს 2022 წლის პირველი მაისიდან, ამასთან, რეგისტრირებული არ არის დღგ-ის გადამხდელად. მეწარმის საქმიანობის სფეროა მზა საკვებით მომსახურება. შესამოწმებელ პერიოდში არ უფიქსირდება საკონტროლო - სალარო აპარატი და პოსტერმინალი. მიღებული შემოსავალი ერიცხება თიბისი ბანკის ანგარიშზე. ასევე, გამოწერილი აქვს სასაქონლო ზედნადებები. შემოსავლების სამსახურის გადასახადების ადმინისტრირების საინფორმაციო სისტემის მონაცემებზე დაყრდნობით გამოწერილი სასაქონლო ზედნადებების ჯამი შეადგენს 261 135 ლარ. მეწარმეს 2024 წლის სექტემბრიდან საქმიანობა აღარ უფიქსირდება. 2023 წლის ნოემბრის თვეში გადასახადის გადამხდელი სცდება საგადასახადო კოდექსით დადგენილ 100 000 ლარიან ზღვარს, შესაბამისად, წარმოეშვა დღგ-ის გადამხდელად რეგისტრაციის ვალდებულება. მეწარმის მიერ წარმოდგენილი საბანკო ამონაწერით დასტურდება, რომ ემსახურებოდა შპს „-----\" და მომსახურებაში მიღებული აქვს 261 135 ლარი. გადასახადის გადამხდელს მიღებული ჰქონდა სასაქონლო ზედნადებები, რომლებზეც გამოწერილია საგადასახადო ანგარიშ - ფაქტურები. შესაბამისად დღგ-ის გადამხდელად რეგისტრაციის პერიოდიდან ეკუთვნის დღგ-ის თანხის ჩათვლა ჯამში 1 205 ლარის ოდენობით. შედეგად, საქართველოს საგადასახადო კოდექსის 158-ე, 165-ე, 159-ე და 174-ე მუხლების გათვალისწინებით, პირს დაერიცხა გადასახადი და საქართველოს საგადასახადო კოდექსის 282-ე მუხლით განსაზღვრული ჯარიმა.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-2 ნაწილის მიხედვით, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში. ამავე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nსადავო საკითხთან დაკავშირებით:\nშემოსავლების სამსახური მიუთითებს საქართველოს საგადასახადო კოდექსის 43-ე მუხლის მე-4 ნაწილზე, რომლის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქართველოს საგადასახადო კოდექსის 269-ე მუხლის პირველი ნაწილის თანახმად, საგადასახადო სამართალდარღვევად ითვლება პირის მართლსაწინააღმდეგო ქმედება (მოქმედება ან უმოქმედობა), რომლისთვისაც ამ კოდექსით გათვალისწინებულია პასუხისმგებლობა. საგადასახადო სამართალდარღვევისათვის პირს პასუხისმგებლობა შეიძლება დაეკისროს მხოლოდ ამ კოდექსით დადგენილი საფუძვლითა და წესით. \nსაქართველოს საგადასახადო კოდექსის 270-ე მუხლის პირველი ნაწილის თანახმად, საგადასახადო სანქცია არის პასუხისმგებლობის ზომა ჩადენილი საგადასახადო სამართალდარღვევისათვის. ამავე მუხლის მე-2 ნაწილის თანახმად, საგადასახადო სანქცია გამოიყენება გაფრთხილების, საურავის, ფულადი ჯარიმის, სამართალდარღვევის საქონლის ან/და სატრანსპორტო საშუალების უსასყიდლოდ ჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 272-ე მუხლის პირველი ნაწილის თანახმად, საურავი არის საგადასახადო სანქცია, რომელიც პირს ეკისრება საგადასახადო კანონმდებლობით დადგენილ ვადაში გადასახადის გადასახდელი თანხის გადაუხდელობისათვის.\nსაქართველოს საგადასახადო კოდექსის 282-ე მუხლის პირველი ნაწილის თანახმად, დღგ-ის გადამხდელად რეგისტრაციის გარეშე საქმიანობა იწვევს პირის დაჯარიმებას რეგისტრაციის გარეშე საქმიანობის პერიოდში განხორციელებული დღგ-ით დასაბეგრი ოპერაციების (გარდა გათავისუფლებული ოპერაციებისა) თანხის 5 პროცენტის ოდენობით.\nსაქართველოს საგადასახადო კოდექსის 269-ე მუხლის მე-7 ნაწილის თანახმად, საგადასახადო ორგანოს/დავის განმხილველ ორგანოს უფლება აქვს, გაათავისუფლოს კეთილსინდისიერი გადასახადის გადამხდელი ამ კოდექსით გათვალისწინებული სანქციისაგან, თუ სამართალდარღვევა გამოწვეულია გადასახადის გადამხდელის შეცდომით/არცოდნით.\nშემოსავლების სამსახური განმარტავს, რომ გადასახადის გადამხდელის კეთილსინდისიერება უკავშირდება მის მიერ დაშვებულ შეცდომას, გადამხდელი კეთილსინდისიერია იმ შემთხვევაში თუ სამართალდარღვევა გამოწვეულია მის მიერ დაშვებული შეცდომით (არცოდნით). კეთილსინდისიერება გულისხმობს პირის სუბიექტურ დამოკიდებულებას მის მიერ ჩადენილი ქმედებისადმი. პირი მოქმედებს საპატიებელი შეცდომის პირობებში ანუ მან არ იცოდა და არც შეიძლებოდა სცოდნოდა, რომ ჩადიოდა აკრძალულ ქმედებას (სამართალდარღვევას). საქართველოს საგადასახადო კოდექსის 269-ე მუხლის მე-7 ნაწილის მიზანია საგადასახადო პასუხისმგებლობისგან გაათავისუფლოს პირი, რომელიც სამართლებრივი შეცდომის არეალში მოქმედებდა, რადგან სამართლებრივი შეცდომის დროს პირი არასწორად აფასებს ჩადენილი ქმედების სამართლებრივ არსს და ამ ქმედებით გამოწვეულ სამართლებრივ შედეგს.\nშემოსავლების სამსახური მიუთითებს ფაქტობრივ გარემოებებზე, რომლის მიხედვით, გადასახადის გადამხდელს არასრულად ჰქონდა შესრულებული საგადასახადო ვალდებულებები, ამასთან, მომჩივანი ვერ უთითებს ფაქტობრივ და სამართლებრივ გარემოებებზე, რომლითაც დადასტურდება, რომ გადასახადის გადამხდელი საგადასახადო ვალდებულებების არაჯეროვნად შესრულებისას მოქმედებდა სამართლებრივი შეცდომის არეალში. შესაბამისად, საგადასახადო შემოწმების შედეგად დარიცხული სანქციის მიმართ შემოსავლების სამსახურს მიზანშეწონილად არ მიაჩნია საქართველოს საგადასახადო კოდექსის 269-ე მუხლის მე-7 ნაწილის გამოყენება.\nსაქართველოს საგადასახადო კოდექსის 304-ე მუხლის საფუძველზე,\nვ ბ რ ძ ა ნ ე ბ:\n1. ი/მ ----- (ს/ნ -----) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. N 16) ან სასამართლოში (მის.: ქ. ქუთაისი, ვიქტორ კუპრაძის ქ. N 11), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/06ee8901-9e6d-4945-b812-51723f7152bd",
        "type": "დოკუმენტი"
    },
    {
        "id": "dadad174-9354-4e79-a74f-039a20e09481",
        "title": "ბრძანება №1907",
        "date": "2026-01-30T00:00:00",
        "content": "N 1907\n30 იანვარი 2026\nბ რ ძ ა ნ ე ბ ა\nშპს „-----“-ის (ს/ნ -----) (მის.-----)\n2026 წლის 5 იანვრის საჩივრის\nდაკმაყოფილებაზე უარის თქმის თაობაზე.\nშემოსავლების სამსახურმა დავების განხილვის საბჭოს 2026 წლის 14 იანვრის სხდომაზე (ოქმი N 1) განიხილა შპს „-----“-ის (ს/ნ -----) 2026 წლის 5 იანვრის N 99769/1/2026 საჩივარი, შემოსავლების სამსახურის აუდიტის დეპარტამენტის 2025 წლის 8 დეკემბრის N 081-320 „საგადასახადო მოთხოვნასთან“ დაკავშირებით.\nსადავო საკითხი:\nგადასახადის გადამხდელი არ ეთანხმება სალაროს არაგონივრული ნაშთის დირექტორზე გაცემულ ხელფასად განხილვას. განმარტავს, რომ 2025 წლის აგვისტოს თვეში ნამდვილად ჰქონდა სალაროში თანხა, რომელიც გამოყენებულ იქნა 2025 წლის სექტემბრის და ოქტომბრის თვეებში. აღნიშნული დასტურდება საბუღალტრო ჩანაწერებში, რომელიც წარდგენილია აუდიტის დეპარტამენტისთვის. გადამხდელი ასევე აღნიშნავს, რომ 2025 წლის ოქტომბრის თვეში სალაროში არსებული ნაშთი, რომელიც შეადგენდა 80 000 ლარს დეკლარირებულია შესაბამის პერიოდში, წარდგენილია 2025 წლის ოქტომბრის თვის საშემოსავლო გადასახადის და მოგების გადასახადის დეკლარაციები, ხოლო დეკლარირებული თანხა სრულად გადახდილია ბიუჯეტში.\nფაქტობრივი გარემოებები:\nსაქმეში არსებული მასალებით ირკვევა, რომ შემოსავლების სამსახურის აუდიტის დეპარტამენტის 2025 წლის 20 ოქტომბრის N 22735 ბრძანების საფუძველზე დაინიშნა შპს „-----“-ის (ს/ნ -----) საქმიანობის კამერალური საგადასახადო შემოწმება. შესამოწმებელ პერიოდად განისაზღვრა 2024 წლის 1 იანვრიდან 2025 წლის 1 სექტემბრამდე საანგარიშო პერიოდები. შემოწმების შედეგებზე 2025 წლის 5 დეკემბერს შედგენილ იქნა საგადასახადო შემოწმების აქტი, გამოიცა აუდიტის დეპარტამენტის 2025 წლის 8 დეკემბრის N 26970 ბრძანება გადასახადების/გადასახდელების და საგადასახადო სანქციების თანხების დარიცხვის/შემცირების შესახებ და ამავე თარიღის N 081-320 საგადასახადო მოთხოვნა, რომლის მიხედვით გადამხდელს დამატებით გადასახდელად განესაზღვრა სულ 44 715 ლარი, მათ შორის, გადასახადი 28 527 ლარი, ჯარიმა 13 920 ლარი და საურავი 2 268 ლარი.\nსაგადასახადო შემოწმების აქტის მიხედვით, საგადასახადო ვალდებულებები განსაზღვრულია შემდეგი გარემოებებით:\nშემოწმების მიმდინარეობის პროცესში, გადამხდელის მიერ წარმოდგენილი სამეურნეო ოპერაციების ამსახველ საბუღალტრო პროგრამა „ორისში“, სალაროში ნაღდი ფულის მოძრაობის ამსახველი ინფორმაციიდან დგინდება, რომ საწარმოს სალაროში უფიქსირდება ნაღდი ფულის ნაშთი. შემოწმებამ იხელმძღვანელა შემოსავლების სამსახურის უფროსის N 22708 ბრძანებით დამტკიცებული „სალაროში ნაღდი ფულის განსაზღვრის შესახებ“ მეთოდური მითითებით და საკასო ხარჯის და შემოსავლის გათვალისწინებით განისაზღვრა სალაროში არსებული არაგონივრული ნაშთი. საქართველოს საგადასახადო კოდექსის 73-ე მუხლის მე-9 ნაწილის გათვალისწინებით, შემოწმების მიერ სალაროში არსებული არაგონივრული ნაშთი შესამოწმებელი პერიოდის ბოლოს განხილულ იქნა დირექტორზე გაცემულ ხელფასად. საქართველოს საგადასახადო კოდექსის 154-ე მუხლის თანახმად, დაიბეგრა გადახდის წყაროსთან, საშემოსავლო გადასახადის 20%-იანი განაკვეთით. პირი, ასევე დაჯარიმდა საქართველოს საგადასახადო კოდექსის 275-ე მუხლის შესაბამისად.\nშემოსავლების სამსახურმა განიხილა წარმოდგენილი საჩივარი და მიიჩნია, რომ გადასახადის გადამხდელის მოთხოვნა არ უნდა დაკმაყოფილდეს, შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-2 ნაწილის მიხედვით, დავის განმხილველი ორგანო საჩივარს განიხილავს მხოლოდ მომჩივნის მოთხოვნის ფარგლებში. ამავე მუხლის მე-6 ნაწილის თანახმად, დავის განმხილველ ორგანოებს უფლება აქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში არსებული მასალებიდან სრულად დგინდება დავის საგანთან დაკავშირებული ფაქტობრივი გარემოებები.\nსადავო საკითხთან დაკავშირებით:\nშემოსავლების სამსახური მიუთითებს საქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტზე, რომლის თანახმად, საგადასახადო ვალდებულების განსაზღვრის მიზნით საგადასახადო ორგანოს უფლება აქვს სამეურნეო ოპერაციის ფორმისა და შინაარსის გათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება მის შინაარსს. ამავე მუხლის მე-4 ნაწილის თანახმად, თუ რაიმე თანხა გამოიყენება კონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ პირს.\nსაქართველოს საგადასახადო კოდექსის 101-ე მუხლის პირველი ნაწილის თანახმად, ხელფასის სახით მიღებულ შემოსავლებს განეკუთვნება ფიზიკური პირის მიერ დაქირავებით მუშაობის შედეგად მიღებული ნებისმიერი საზღაური ან სარგებელი, მათ შორის, წინა სამუშაო ადგილიდან პენსიის ან სხვა სახით მიღებული შემოსავალი, ან შემოსავალი მომავალი სამუშაო ადგილიდან.\nსაქართველოს საგადასახადო კოდექსის 154-ე მუხლის პირველი ნაწილის ,,ა“ ქვეპუნქტის მიხედვით, გადახდის წყაროსთან გადასახადის დაკავება ევალება საგადასახადო აგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც დაქირავებულს უხდის ხელფასს.\nამავე მუხლის მე-2 ნაწილის „ა“ და „ბ“ ქვეპუნქტების მიხედვით, გადახდის წყაროსთან გადასახადის დაკავებისას:\nა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა ეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი ვალდებულია ბიუჯეტში შეიტანოს დაუკავებელი გადასახადის თანხა ფაქტობრივად გადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, საქართველოს საგადასახადო კანონმდებლობით დადგენილ ვალდებულებათა შეუსრულებლობის ან არაჯეროვნად შესრულების შემთხვევაში გადასახადის გადამხდელს ეკისრება ამ კოდექსით ან/და საქართველოს სხვა საკანონმდებლო აქტებით გათვალისწინებული პასუხისმგებლობა.\nსაქმეში არსებული ფაქტობრივი გარემოებების თანახმად, გადასახადის გადამხდელს 2025 წლის 1 სექტემბრის მდგომარეობით სალაროში უფიქსირდება ნაღდი ფულის ნაშთი. შემოსავლების სამსახური მიიჩნევს, რომ საგადასახადო შემოწმების მიერ „სალაროში ნაღდი ფულის შესახებ“ მეთოდური მითითების შესაბამისად, სალაროში არსებული არაგონივრული ნაშთის განსაზღვრა და შესამოწმებელი პერიოდის ბოლოს დირექტორზე გაცემულ ხელფასად განხილვა განხორციელდა მართლზომიერად.\nამასთან, შემოსავლების სამსახური აღნიშნავს, რომ გადასახადის გადამხდელს დავის წარმოების პროცესშიც არ აქვს წარმოდგენილი ისეთი არგუმენტები/მტკიცებულებები, რომლებიც შეცვლიდა საგადასახადო შემოწმების აქტით დადგენილ ფაქტობრივ გარემოებებს.\nზემოაღნიშნული ფაქტობრივი გარემოებების და სამართლებრივი ნორმების გათვალისწინებით, შემოსავლების სამსახურმა მიიჩნია, რომ აუდიტის დეპარტამენტის მიერ საგადასახადო ვალდებულებები განსაზღვრულია საგადასახადო კანონმდებლობის შესაბამისად და არ არსებობს საჩივრის დაკმაყოფილების სამართლებრივი საფუძველი.\nსაქართველოს საგადასახადო კოდექსის 304-ე მუხლის საფუძველზე, \nვ ბ რ ძ ა ნ ე ბ :\n1. შპს „-----“-ის (ს/ნ -----) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა სამინისტროსთან არსებულ დავების განხილვის საბჭოში (მის.: ქ. თბილისი, ვახტანგ გორგასლის ქ. N 16) ან სასამართლოში (მის.: ქ. ქუთაისი, ვიქტორ კუპრაძის ქ. N 11), საქართველოს საგადასახადო კოდექსის XIV კარით დადგენილი წესის შესაბამისად, ამ ბრძანების ჩაბარებიდან 20 კალენდარული დღის ვადაში.",
        "url": "https://infohub.rs.ge/ka/workspace/document/dadad174-9354-4e79-a74f-039a20e09481",
        "type": "დოკუმენტი"
    }
]